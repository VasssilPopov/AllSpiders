{"url": "http://www.focus-news.net/news/2017/12/06/2464734/sport-zavarshiha-machovete-ot-posledniya-6-i-krag-na-grupovata-faza-na-shampionskata-liga.html", "text": "Завършиха мачовете от последния 6-и кръг на груповата фаза на Шампионската лига.\r\nВ Група „Е“\r\nЛивърпул – Спартак (Москва) 7:0 \r\nМарибор – Севиля 1:1\r\nЛивърпул завършва на първо място в групата, а Севиля са втори и двата отбора се класираха за елиминациите, докато Спартак (Москва) продължава в Лига Европа\r\nГрупа “F”\r\nФейенорд – Наполи 2:1\r\nШахтьор (Донецк) – Манчестър Сити 2:1\r\nМанчестър Сити и Шахтьор се класираха напред в турнира, съответно като първи и втори, а Наполи се класира за Лига Европа\r\nГрупа “G”\r\nПорто – Монако 5:2\r\nРед Бул (Лайпциг) – Бешикташ 1:2\r\nБешикташ и Порто продължават напред като първи и втори, а Ред Бул продължава в Лига Европа\r\nГрупа „H”\r\nРеал (Мадрид) – Борусия (Дортмунд) 3:2\r\nТотнъм – АПОЕЛ (Никозия) 3:0\r\nТотнъм и Реал се класираха за елиминациите, а Борусия ще играе в Лига Европа", "date": "2017.12.06", "title": "Спорт: Завършиха мачовете от последния 6-и кръг на груповата фаза на Шампионската лига."}
{"url": "http://www.focus-news.net/news/2017/12/06/2464702/rumen-gechev-bsp-za-balgariya-balgariya-ne-si-e-pravila-smetki-za-rezultatite-ot-prisaedinyavaneto-kam-evrozonata.html", "text": "България не е правила сметки, кои са плюсовете и минусите при присъединяване към Еврозоната. Това каза за Радио „Фокус“ Румен Гечев, народен представител от „БСП за България“. „България, това правителство, специализираните държавни институции, Централната банка, до момента, въпреки многократните ни искания от БСП, от нашите представители в парламентарните групи за разчети на Централната банка или на българското правителство, кои са плюсовете и минусите от присъединяване към Еврозоната, няма такива сметки. Едно семейство си прави сметката дали ще си купи за Коледа нов телевизор, може ли да си го позволи, докато у нас излизат отговорни политици да правят изявления, че искат да влязат в Еврозоната, но без да имат сметки, което не е приемливо и е много опасно, защото крие много рискове за България и другите държави“, коментира Румен Гечев. Той допълни, че според експерти Еврозоната е в криза и влизането на България няма да застраши нейното положение, тъй като сме много малки като държава, но обратното може да причини много вреди за страната ни. Затова трябва да се прецени с какви резултати би завършило членство в Еврозоната, но засега никой не ни е поканил и ние нямаме сметки за членството си там.", "date": "2017.12.06", "title": "Румен Гечев, „БСП за България“: България не си е правила сметки за резултатите от присъединяването към Еврозоната"}
{"url": "http://www.focus-news.net/news/2017/12/06/2464703/premierat-boyko-borisov-prie-na-ofitsialna-vecherya-liderite-na-zapadnite-balkani.html", "text": "Министър-председателят Бойко Борисов прие на официална вечеря в резиденция „Лозенец“ косовския президент Хашим Тачи, президента на Черна Гора Филип Вуканович, министър-председателите на Албания Еди Рама и на Сърбия Ана Бърнабич, заместник министър-председателя на Република Македония Кочо Ангушев, заместник министър-председателя и министър на външната търговия и икономически отношения на Босна и Херцеговина Мирко Шарович, както и главния изпълнителен директор на Световната банка Кристалина Георгиева. Това съобщиха от правителствената инормационна служба. Утре българският премиер ще открие форум, който поставя началото на инициатива в подкрепа на регионалната интеграция на Западните Балкани. Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.06", "title": "Премиерът Бойко Борисов прие на официална вечеря лидерите на Западните Балкани"}
{"url": "http://www.focus-news.net/news/2017/12/06/2464704/anadolu-agency-turtsiya-osadi-reshenieto-na-donald-tramp-da-obyavi-erusalim-za-stolitsa-na-izrael.html", "text": "Турция определи като „безотговорно“ решението на американският президент Доналд Тръмп да обяви Ерусалим за столица на Израел, предава Anadolu Agency. \r\n„Осъждаме безотговорното изявление на американската президентска администрация, според което Ерусалим бе признат за столица на Израел и САЩ смятат да преместят посолството си в град“ заяви турският външен министър Мевлют Чавушоглу, като подчерта, че „решението е в противоречие с международното прави и резолюции на ООН“. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.    Цанко Цолов", "date": "2017.12.06", "title": "Anadolu Agency: Турция осъди решението на Доналд Тръмп да обяви Ерусалим за столица на Израел"}
{"url": "http://www.focus-news.net/news/2017/12/06/2464705/s-21-sa-se-uvelichili-razresheniyata-za-podslushvane-prez-2016-g-obzor.html", "text": "След 4-часов дебат парламентът прие Доклада на Националното бюро за контрол на специалните разузнавателни средства за извършената дейност през 2016 година. В пленарна зала по предложение на ГЕРБ присъстваха главният прокурор Сотир Цацаров, вътрешният министър Валентин Радев, председателя на ДАНС Димитър Георгиев и председателят на ДАТО Цветан Китов. След поредица от гласувания точката с доклада беше първа, след това трета, а накрая пак първа. На два пъти бе отхвърлено предложението на опозицията гласуването на доклада да бъде при закрити врата.С 21% повече са разрешенията за прилагане на СРС през 2016 г. спрямо 2015 г. Започнали са процедури за СРС спрямо 2749 лица, като през 2015 година са с около 100 по-малко. Най-голям брой инициирани процедури са инициирани от МВР- 56.2% , от Прокуратурата са 33.39%, а от ДАНС- 10.08%. Четирима магистрати са подслушвани неправомерно през 2016 г. Неправомерно подслушваните граждани са общо 5. През 2016 година са образувани 88 преписки за проверки на правомерността на прилагане на СРС. От тях 81 са по сигнали на граждани, между които петима депутати от 43-тото НС, 13 магистрати и 9 адвокати. Според членовете на бюрото трябва да се определи компетентния съд, разрешаващ прилагането на СРС в случай на организирана група с участие на магистрат. През 2016 г. СРС са използвани най-често за организирани престъпни групи. 14% от СРС са за наркотични вещества, 6.12% за акцизни стоки, 4.69% за кражба, 3.19% за измама и 1.88% за подкуп. Ръстът на използваните СРС за организирани престъпни групи през 2016 година е над два пъти в сравнение с 2015 година. Бюрото констатира, че през 2016 година съдебният контрол върху използването и прилагането на СРС е значително завишен. \r\nЛидерът на БСП Корнелия Нинова заяви, че с процедурни хватки ГЕРБ искат да се скрият от истината. Според нея управляващите ги е страх от това, което ще чуят от парламентарната трибуна за СРС-тата. Тя разкритикува първото гласуване, с което точката стана трета в дневния ред, с мотив, че се нарушава грубо правилника на НС. „Законът за вас вече е формално основание, което може да бъде погазвано по всякакъв начин, за да се скрие истината“, заяви Корнелия Нинова. Председателят на правна комисия и депутат от ГЕРБ Данаил Кирилов заяви, че е гласувал против доклада, защото е използван по груб политически начин и за манипулация на общественото мнение. \r\nПредседателят на бюрото за контрол на СРС-тата Бойко Рашков заяви, че са възпрени тоталитарните нагласи на някои хора да наблюдават за щяло и нещяло. Според него при създаването на бюрото е царял абсолютен хаос, а сега има сериозно подобрение. Бойко Рашков коментира, че не може да си обясни искането за създаване на орган за борба с корупцията. Главният прокурор Сотир Цацаров заяви, че в парламента е нарисувана апокалиптична картина, в която само бюрото за контрол на СРС познава закона, което не е така. „Оказа се, че институциите тънат в мълчание, на няколко пъти бяха отправени упреци за мълчание и към мен“, посочи той и допълни, че няма сигнал на бюрото, който да не е получило отговор под формата на прокурорско постановление. Главният прокурор опроверга твърденията за масово подслушване на политици, магистрати и журналисти. В отговор Бойко Рашков посочи, че не обвинява Сотир Цацаров, но не е вярно, че няма сигнал на бюрото за СРС-тата, който да не е получил отговор от Прокуратурата.\r\nМинистър Валентин Радев заяви, че МВР не е използвало нерегламентирано СРС-та. 70% са одобрените случаи за използване на СРС, а ефективността от използването им е около 20%. „Ние искаме СРС само за тежки умишлени престъпления. Не делим хората на политици, журналисти, или други“, посочи той. Председателят на ДАНС Димитър Георгиев гарантира, че няма незаконно подслушване и нито едно СРС не е приложено без разрешение от съдия. Той обясни, че в 10 са случаите за тероризъм, в които са прилагани СРС-та. Председателят на ДАТО Цветан Китов също заяви, че СРС-та се използват единствено според закона. \r\nБиляна ИВАНОВА", "date": "2017.12.06", "title": "С 21% са се увеличили разрешенията за подслушване през 2016 г. (ОБЗОР)"}
{"url": "http://www.focus-news.net/news/2017/12/06/2464706/prezidentat-na-palestinskata-avtonomiya-sasht-veche-ne-mogat-da-sa-posrednik-v-mirnite-pregovori-sled-izyavlenieto-na-donald-tramp.html", "text": "Президентът на Палестинската автономия Махмуд Аббас заяви, че САЩ вече не могат да са посредник в мирните преговори, след като американският държавен глава Доналд Тръмп призна в сряда Ерусалим за столица на Израел. Това предава AFP, като се позовава на реч, дадена от Аббас малко след изявлението на Тръмп.\r\n„Тези нежелателни и неприемливи мерки доведоха до подриване на всички усилия за мир“ в региона, се казва в изявлението. Палестинският президент също така добави, че „изявлението (на Тръмп) показва, че САЩ са се отказали да играят десетилетната си роля в подкрепянето на мирния процес“. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.    Цанко Цолов", "date": "2017.12.06", "title": "Президентът на Палестинската автономия: САЩ вече не могат да са посредник в мирните преговори, след изявлението на Доналд Тръмп"}
{"url": "http://www.focus-news.net/news/2017/12/06/2464707/blagoevgrad-v-bansko-shte-badat-otbelyazani-108-godini-ot-rozhdenieto-na-poeta-nikola-vaptsarov.html", "text": "В Банско ще бъдат отбелязани 108 години от рождението на поета Никола Вапцаров с богата програма на 7 декември. Това каза за Радио „Фокус” – Пирин Светла Барякова, директор на Музеен комплекс – Банско. По думите ѝ всяка година градът не пропуска да изрази своята почит към обичания си син. \r\n„На обяд ще положим цветя и венци пред паметника на Вапцаров, който се намира в центъра на града, след което ще бъдат прочетени произведения на млади хора, които се вълнуват от живота и делото на поета. Освен това, целия следобед в Посетителския информационен център на Банско ще се прожектират филми за Никола Вапцаров”, каза още Барякова. Тя добави, че в центъра има много добре оборудван киносалон, където хората ще могат наистина да се насладят на филмовите ленти.\r\nЛивия НИНОВА", "date": "2017.12.06", "title": "Благоевград: В Банско ще бъдат отбелязани 108 години от рождението на поета Никола Вапцаров"}
{"url": "http://www.focus-news.net/news/2017/12/06/2464708/kyustendil-kasnosrednovekovnata-tsarkva-sveti-nikolay-chudotvorets-v-selo-slokoshtitsa-e-iztsyalo-restavrirana.html", "text": "Късносредновековната църква „Свети Николай чудотворец” в село Слокощица е изцяло реставрирана. Това каза пред Радио „Фокус” – Кюстендил Румен Калфин, кмет на населеното място. Православният храм е изграден през 16-ти век, а възстановяването му е извършено през 1886 година. През последните няколко години е осъществена реставрация, а във вътрешността на църквата са открити интересни стенописи. В двора на храма е изградена 5-метрова камбанария, монтирана е и църковна камбана.  Над входа на сградата е изрисуван патронът на църквата свети Никола, под него има двуредов надпис с дата 1886 година,  а отстрани са изобразени архангелите Михаил и Гавраил.\r\nВенцеслав ИЛЧЕВ", "date": "2017.12.06", "title": "Кюстендил: Късносредновековната църква „Свети Николай чудотворец” в село Слокощица е изцяло реставрирана"}
{"url": "http://www.focus-news.net/news/2017/12/06/2464709/sliven-detskoto-otdelenie-kam-mbal-d-r-ivan-seliminski-poluchi-dva-novi-aparata-darenie-ot-initsiativata-balgarskata-koleda.html", "text": "Детското отделение към МБАЛ „Д-р Иван Селимински“ – Сливен получи два нови апарата, дарение от инициативата „Българската Коледа“ - инфузионна помпа и спирометър. За информира каза началникът на отделението д-р Люба Бъчварова, съобщиха от пресцентъра на здравното заведение. „Изключително сме благодарни на инициативата „Българската Коледа“ и хората, които я правят възможна, защото такива подаръци никой не ни е правил. Преди две седмици получихме рентгенов апарат и многоканален монитор. А миналата седмица се сдобихме с инфузионна помпа от най-висок клас и апарат за спирометрия, който ще ни помогне да изследваме дихателния обем на нашите пациенти, а те са предимно със заболявания на дихателната система“, каза д-р Бъчварова.\r\nИнфузионната помпа служи за прецизиране на инфузионните разтвори. Чрез нея дозирано се вливат определени течности и различни медикаменти. Спирометърът е много необходим за контрол на заболявания при пациенти с пневмония и бронхиална астма.", "date": "2017.12.06", "title": "Сливен: Детското отделение към МБАЛ „Д-р Иван Селимински“ получи два нови апарата, дарение от инициативата „Българската Коледа“"}
{"url": "http://www.focus-news.net/news/2017/12/06/2464710/aleksandar-damovski-mkd-zasega-hristiyan-mitskovski-e-na-parva-pozitsiya-kato-vazmozhen-naslednik-na-nikola-gruevski.html", "text": "Засега Християн Мицковски е на първа позиция като възможен наследник на Никола Груевски, коментира в интервю за Радио „Фокус“ Александър Дамовски, главен редактор на електронното издание МКД. Той допълни, че има и други амбициозни членове на Изпълнителния комитет на ВМРО-ДПМНЕ, които искат да се видят на лидерската позиция - Никола Поповски, Никола Тодоров, Антонио Милошевски. Дамовски окачестви организираните от партията протести като задкулисна репетиция за конгреса й на 23-ти декември.\r\n„Няма спокойствие, няма справедливост“ – така скандираха преди време „шарените“, когато протестираха по улиците на Скопие. Сега се случва същото, но в обратна посока – сега привържениците и членовете на ВМРО-ДПМНЕ всяка вечер протестират против ареста, не само на техните депутати, а и на всичките останали участници в щурма на парламента на 27 април тази година. Можем да кажем, че това все пак е политическа криза, особено след всичко случило се. Имам предвид напускането на всички общински съветници на ВМРО-ДПМНЕ от общините в Македония. Вече са напуснали тези от Куманово, от Вевчани, от Берово. Предполагаме, че това ще бъде част от тактиката на партията да накарат всички свои избрани общински съветници в местното самоуправление да напуснат. Освен това депутатът Илия Димовски от ВМРО-ДПМНЕ заяви, че най-вероятно те няма повече да подкрепят обявените реформи на СДСМ.“\r\nСпоред Дамовски, ако депутатите от ВМРО-ДПМНЕ напуснат парламента, със сигурност ще възникне по-сериозна ситуация в Македония, защото обещаните от министър-председателя Зоран Заев реформи ще бъдат блокирани.", "date": "2017.12.06", "title": "Александър Дамовски, МКД: Засега Християн Мицковски е на първа позиция като възможен наследник на Никола Груевски"}
{"url": "http://www.focus-news.net/news/2017/12/06/2464711/plovdiv-koledna-rabotilnitsa-patuvashta-kartichka-na-nadezhdata-shte-se-provede-v-grada-na-9-dekemvri.html", "text": "Коледна работилница „Пътуваща картичка на надеждата“ ще се проведе в културен център „Бялата къща“ в Пловдив на 9 декември. Това съобщиха за Радио „Фокус“ – Пловдив организаторите на инициативата. Работилницата ще отвори врати за времето между 11.00 и 13.00 часа. Всеки присъстващ ще има възможността да изработи своя картичка, в която да напише послание и да я изпрати на приятел. \r\n„Във времето около Коледа сърцата и домовете ни се изпълват с топлина. Със запалването на коледните светлини в душите ни грейва надежда за по-добри и щастливи дни. С тази инициатива искаме да напомним колко радост носи един наглед малък жест, като изпращането на картичка по пощата“, обясниха организаторите и призоваха в работилницата да се включат малки и големи, тъй като няма възрастови ограничения, а входът за събитието е свободен. Работилницата „Пътуваща картичка на надеждата“ е част от празничната програма на Общински институт „Старинен Пловдив“, озаглавена „Светлина и надежда“.\r\nТони МИХАЙЛОВ", "date": "2017.12.06", "title": "Пловдив: Коледна работилница „Пътуваща картичка на надеждата“ ще се проведе в града на 9 декември"}
{"url": "http://www.focus-news.net/news/2017/12/06/2464712/reks-tilarsan-sasht-shte-zapochnat-protsesa-po-premestvane-na-posolstvoto-si-ot-tel-aviv-v-erusalim-vednaga.html", "text": "Държавният департамент на САЩ ще започне веднага действия по преместването на американското посолство в Израел от Тел Авив в Ерусалим. Това заяви в сряда държавният секретар Рекс Тилърсън, предава AFP. \r\n„Държавният департамент ще започне незабавно процеса по прилагането на това решение, като даде началото на подготовката за преместване на американското посолство от Тел Авив в Ерусалим“, разкри в сряда Тилърсън, по време на посещението си в Германия, малко след като американският президент Доналд Тръмп обяви Ерусалим за столица на Израел, прекъсвайки по този начин десетилетна политика на Вашингтон по въпроса. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.    Цанко Цолов", "date": "2017.12.06", "title": "Рекс Тилърсън: САЩ ще започнат процеса по преместване на посолството си от Тел Авив в Ерусалим веднага"}
{"url": "http://www.focus-news.net/news/2017/12/06/2464713/stara-zagora-biblioteka-iskra-v-kazanlak-dade-nachaloto-na-nay-novata-si-initsiativa-biblioteka-na-bebetata.html", "text": "„Библиотека на бебетата“ е най-новата инициатива на Библиотека „Искра“ в Казанлък, каза за Радио „Фокус“ директорът на библиотеката Анна Кожухарова. Тя поясни, че целта на това начинание е да се обединят усилията на родители, учители и библиотекари с децата от най-ранна възраст за създаването и развиването на навици за четене, любов към книгата, любознателност и жажда за нови знания. \r\nИдеята за „Библиотека на бебетата“ датира от тази есен, когато група родители на бебета се обръщат с молба към екипа на библиотеката да я посещават през лошото време.\r\n“За нас това беше доказателство, че като културен институт сме спечелили доверието им, че визията, която излъчваме е за диалогична и \"отворена\" институция. Веднага прегърнахме идеята. Започнахме да комплектуваме подходяща литература, да се замисляме за интериорни подобрения и други организационни моменти“, каза Кожухарова.\r\nВ рамките на инициативата всеки вторник и четвъртък от седмицата, в часовете от 11.00 до 13.00 часа родителите ще могат да посещават библиотеката със своите бебета, където те ще могат да играят със своите връстници, да опознаят света на книгите, да поседят в топла и уютна атмосфера, а родителите ще могат да обменят своите проблеми и успехи в отглеждането и възпитанието на малчуганите, да ползват безплатно интернет и да общуват в сигурна среда.\r\nЕкипът на библиотеката предвижда след Нова година да кани специалисти, които да консултират родителите, да дават възможност на бебетата да се докосват до света на изкуството и знанието, да помагат на младите семейства при връзката с други инстанции и др. „Практиката сама ще покаже в какво може да е полезна библиотеката на младите семейства , вървейки заедно с тях по пътя на осъществяване на функцията за културен и социален център, превръщайки се все повече в библиотека на хората. В случая - в библиотека на и за бебетата от града“, каза Кожухарова.\r\nДиректорът на библиотеката поясни, че инициативата се нуждае от подкрепа. „Ако има семейства, в които детенцето вече е пораснало и не се интересува от своите гумени играчки и пособия за игра, с удоволствие ще ги приемем като дарение за бебенцата-посетители. Бихме се зарадвали и на дарения от подходящи за възрастта книжки. Събираме и дарения, за да оформим във фоайето кът за игра, особено подходящ за ползване през зимата“, каза още Кожухарова.\r\nСлавяна ГАЙДАРОВА", "date": "2017.12.06", "title": "Стара Загора: Библиотека „Искра“ в Казанлък даде началото на най-новата си инициатива „Библиотека на бебетата“"}
{"url": "http://www.focus-news.net/news/2017/12/06/2464714/plovdiv-zatvaryat-za-dvizhenie-chast-ot-bul-aleksandar-stamboliyski-za-avarien-remont.html", "text": "Затварят за движение част от бул. „Александър Стамболийски“ в Пловдив за авариен ремонт. Това съобщиха за Радио „Фокус”-Пловдив от Общинско предприятие „Организация и контрол на транспорта“. Поради авариен ремонт на магистрален водопровод движението ще бъде спряно от 09.00 ч. до 16.30 ч. на 7 декември 2017 г. /четвъртък/ в двете платна на бул. „Александър Стамболийски” в участъка от ул. „Коматевско шосе” до ул. „Болград”. С променен маршрут ще се движат автобусни линии  №16, 20, 27 и 36 от вътрешноградския транспорт.", "date": "2017.12.06", "title": "Пловдив: Затварят за движение част от бул. „Александър Стамболийски“ за авариен ремонт"}
{"url": "http://www.focus-news.net/news/2017/12/06/2464715/kyustendil-valya-simeonova-ot-grada-e-sred-pobeditelite-v-initsiativata-misiyata-dobrovolets-nevazmozhna.html", "text": "Валя Симеонова от Кюстендил е сред победителите в инициативата „Мисията доброволец -(не)възможна”. Това съобщи за Радио „Фокус” – Кюстендил Иван Андонов, председател на читалище „Братство”. Читалището е номинирало доброволката Валя Симеонова, която е ученичка в 11 клас на Професионалната гимназия по икономика и мениджмънт „Йордан Захариев“, а също така пее в Детска фолклорна група „Трепетлика“. „За втора поредна година Министерство на младежта и спорта проведе своята инициатива по повод Международния ден на доброволеца. Тя е насочена към изявени млади доброволци от цялата страна. В страницата на Национална информационна система за младежта в една от социалните мрежи бяха публикувани снимки и информация за доброволци, които са на възраст от 15 до 29 години и са се включвали активно в доброволчески инициативи през 2017 година и нашата номинация е сред трите, събрали най-много гласове”, каза Иван Андонов.\r\nВенцеслав ИЛЧЕВ", "date": "2017.12.06", "title": "Кюстендил: Валя Симеонова от града е сред победителите в инициативата „Мисията доброволец -(не)възможна”"}
{"url": "http://www.focus-news.net/news/2017/12/06/2464716/mvr-vremenno-shte-zatvarya-patnite-arterii-ot-letishte-sofiya-do-ndk-po-vreme-na-evropeyskoto-predsedatelstvo-stolichani-shte-badat-uvedomyavani-pone-den-po-rano-obzor.html", "text": "По време на българското председателство на Съвета на ЕС временно ще се затварят пътните артерии от летище „София“ до НДК. Това ще са булевардите \"Брюксел\", \"Цариградско шосе\" и \"България\". Това обяви на семинар в Ловеч зам.-министърът на вътрешните работи Красимир Ципов. Той уточни, че гражданите на София ще бъдат уведомявани поне ден по-рано за мерките за сигурност и ограниченията в движението по време на европейското председателство. В тези пътни участъци ще има засилени мерки за сигурност, а около самата сграда на НДК контролът ще е още по-засилени. Ципов обясни, че това не означава, че изцяло ще бъде спрян достъпът до НДК и прилежащата му територия. \r\nПо думите му от МВР са изградили системи и на територията на НДК, и на парка около  него. На близките улици ще има „входове“ и рентгени, на които ще бъдат осъществявани съответните проверки. Достъпът до сградата на НДК ще се осъществява през т.нар. „акредитационна система“ - участниците ще се регистрират и ще получават бадж, с който ще имат право на достъп и движение през различните нива на сградата. Красимир Ципов увери, че около НДК ще бъде изградена зона за сигурност, в която ще има засилено постоянно полицейско присъствие. Ще бъде осигурена и единна платформа за интегриране на системата за обмен на информация и изграждане на единна интеграционна платформа на системите за видеонаблюдение.   \r\nЦипов призова медиите за сериозно съдействие от тяхна страна, за да бъде обяснено на гражданите, че трябва да проявяват търпение по време на председателството. „Ще има диапазони от часове в рамките на 1 ден, където гражданите ще срещнат своите затруднения. Полагаме максимални усилия да не се стигне до там, че да създадем сериозни затруднения на всички граждани на столицата. Ще бъде подавана ежедневна поетапна информация за това какво предстои, какво трябва да направят гражданите на столицата, за да не срещнат затруднения и да създадем рискове за средата на сигурност“, подчерта Красимир Ципов. \r\nЗаместник-министърът открои четири основни приоритета на МВР по време на председателството - повишаване на сигурността на гражданите на ЕС, по-ефективно управление на миграционните процеси, гранична сигурност и Западни Балкани. По думите му логото на председателството обединява кирилицата, шевицата и трибагреника. „Девизът ще бъде „Съединението прави силата“. В момента Европа повече от всякога трябва да покаже че е единна“, каза още Красимир Ципов. \r\nЛюба АЛЕКСИЕВА", "date": "2017.12.06", "title": "МВР временно ще затваря пътните артерии от летище „София“ до НДК по време на европейското председателство, столичани ще бъдат уведомявани поне ден по-рано (ОБЗОР)"}
{"url": "http://www.focus-news.net/news/2017/12/06/2464288/predstoyashti-sabitiya-v-stranata-za-6-dekemvri-agentsiya-fokus.html", "text": "***\r\nОт 09.00 часа ще започне редовното пленарно заседание на Народното събрание.\r\n***\r\nОт 10.00 часа в Министерски съвет ще се проведе редовното правителствено заседание.\r\n***\r\nОт 15.30 часа, в хотел „Маринела“, зала „София“, председателят на Народното събрание Цвета Караянчева ще връчи годишната награда на вестник „Български фермер” - „Агробизнесмен на България”. В церемонията участие ще вземе и зам.-министърът на земеделието, храните и горите Вергиния Кръстева.\r\n***\r\nОт 11.00 часа Прокурорската колегия на ВСС ще проведе заседание за изслушване на кандидата и избор на директор на Националната следствена служба.\r\n***\r\nОт 09.00 часа омбудсманът Мая Манолова ще се яви на делото, което се води във ВАС срещу отказа на изпълнителния директор на „Топлофикация-София“ ЕАД Георги Беловски да предостави достъп до обществена информация за дейността на дружеството по събиране на вземанията си по съдебен ред.\r\n***\r\nОт 09.30 часа ХIV състав на Специализирания наказателен съд ще гледа делото срещу Валери С., Севделин П., Мирослав П. и Атанас Л. за организиране и ръководене на организирана престъпна група. \r\n***\r\nОт 10.00 часа IX състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група. \r\n***\r\nОт 10.00 часа VI състав на Специализирания наказателен съд ще гледа делото срещу Иван Г., Чавдар Г. и Павел Б. за организиране и ръководене на организирана престъпна група. \r\n***\r\nОт 11.00 часа Х състав на Специализирания наказателен съд ще гледа делото срещу Кольо К., Мариета В., Галина В., Маргарита К. и Кирил К. за образуване и ръководене на организирана престъпна група. \r\n***\r\nОт 14.30 часа в зала Изток на Народното събрание ще се проведе конференция на тема: „Биоподобните лекарствени продукти - настояще и бъдеще за устойчиво здравеопазване“.\r\n***\r\nОт 14.30 часа в зала 238 в сградата на Народното събрание на пл. „Княз Александър I“, комисията по Правни въпроси ще проведе обсъждане с главния прокурор Сотир Цацаров на основание чл. 27 от Правилника за организацията и дейността на Народното събрание. \r\n***\r\nОт 11:30 часа в зала 5 на Община Благоевград ще се проведе работна среща, на която ще бъдат обсъдени номинациите във връзка с церемонията „Спортист на годината“.\r\n***\r\nОт 09.30 часа ще се проведе тържествена сесия на Общински съвет – Бургас. \r\n***\r\nОт 09.00 часа в пункт за базиране Бургас ще се проведе ритуал по посрещане на базов миночистач „Шквал” при завръщането му от участие в състава на Втората постоянна противоминна група кораби на НАТО (SNMCMG2).\r\n***\r\nОт 09.00 часа в Културен център „Морско казино\" за първи път публично ще бъде показано оригиналното завещание на най-големия дарител и благодетел на Бургас - Александър Георгиев Коджакафалията. Безценният документ е акцент в изложбата „Завръщане въ стария Бургасъ\", която е посветена на празника на града - Никулден.\r\n***\r\nОт 10.30 часа представителни части от гарнизон Бургас ще участват в тържествено издигане на националното знаме на площад  „Атанас Сиреков” пред сградата на община Бургас. Военните моряци съвместно с община Бургас ще приготвят и раздадат риба и рибен курбан за гражданите и гостите на града на главната улица до сградата на община Бургас и пред църквата „Св.св. Кирил и Методий“. След това ще се проведе литийно шествие до Моста в Морската градина, където ще бъдат  хвърлени венци и цветя в морето в памет на загиналите моряци и рибари.\r\n***\r\nВ 13.30 часа на Никулден на площад „Атанас Сиреков“, пред сградата на Община Бургас, за пети пореден път всички именици ще могат да се снимат за „Златната снимка за поколенията“. Имениците ще получат специална никулденска значка и копие от неповторимия кадър.\r\n***\r\nВ 14.00 часа младежи организират най-дългото никулденско хоро в Бургас. На три лъча в центъра на града ще се поведе хоро от ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА „Никола Гинов“ и ПФА „Странджа“. Лъчовете ще се съберат на площад „Атанас Сиреков“, където ще се завие дългото хоро, в което ще могат да се включат и всички именици на Бургас след общата снимка пред сградата на Общината.\r\n***\r\nОт 11.00 часа пред православния храм „Св. Николай Чудотворец” ще се проведе военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. След приключването на ритуала, пред православния храм „Св. Николай Чудотворец”, ще бъде раздаден  рибен курбан на гражданите и гостите на град Варна, приготвен в походна кухня от личен състав от Военноморските сили.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Борислав Нанков ще има приемен ден. Записвания могат да се правят на тел: 052/ 600 015.\r\n*** \r\nОт 19.00 часа в малка зала на  МДТ „К. Кисимов“ ще бъде представен  спектакъла „Няма да платим“ по Дарио Фо – театрален спектакъл, премиера.\r\n***\r\nОт 10.00 часа кметът на Община Видин Огнян Ценков ще присъства на празничната Света литургия по случай Никулден в митрополитския храм \"Св. Николай Чудотворец\". След това той ще се включи в традиционното литийно шествие до централния понтон на брега на р. Дунав.\r\n***\r\nОт 09.00 часа в храм „Св. Николай“ ще се състои празнична архиерейска света литургия, по повод 150-годишнината на храма.\r\n***\r\nОт 10.00 часа във фоайето на РБ „Христо Ботев“ ще бъде открита изложба „Пощенски картички - XX век“.\r\n***\r\nОт 12.00 часа на пл. „Христо Ботев“ ще бъде представена изложба-базар на никулденски шарани и курбан за празника. \r\n***\r\nОт 16.30 часа на пл. „Христо Ботев“ ще бъдат открити коледно-новогодишните празници, ще бъдат запалени и светлините на коледната елха в града. \r\n***  \r\nОт 10.00 часа  в Общинската библиотека ще се проведе„Коледни вълшебства“ - празник за децата - читатели на Общинска библиотека .\r\n***  \r\nОт 10.00 часа в Клуба на пенсионера   „Асен Разцветников“ ще се проведе  Никулденска трапеза” - общоселски празник.\r\n***  \r\nОт 11.00 часа в НЧ „Иван Вазов-1893“  ще бъде представена Кулинарна изложба с традиционни рибни ястия, посветена на православния празник Никулден.\r\n***\r\nОт 09.00 часа в детска градина № 10 ще се играе кукленият спектакъл  „Коледата е за всички“ на Държавен куклен театър „Дора Габе“.\r\n***\r\nВ Окръжния съд ще бъде открита коледна изложба на ателие „Стела и Дара“ при Младежки център – Добрич с ръководители Стела Славова и Даринка Стаматова.\r\n***\r\nОт 10.00 часа в читалище „Братство” ще бъде открита изложба с репродукции на Василия и на Васил Стоилови. \r\n***\r\nОт 13.00 часа в залата на Община Кюстендил ще бъде открита Международната научна конференция „Първата световна война на Балканите и участието на България в нея”.\r\n*** \r\nОт 09.30 часа Окръжен съд – Пазарджик ще гледа делото срещу 14 обвиняеми за разпространение идеите на ИДИЛ.\r\n***\r\nОбщинските съветници от ПП ГЕРБ в град Пловдив ще проведат приемни с гражданите. В офиса на партията в район „Южен” на ул. „Академик Петър Динеков”№1А приемният ден на Радослава Ташкова, председател на Групата на ПП ГЕРБ и заместник-председател на Общински съвет – Пловдив и общинският съветник Георги Василев ще бъде от 16.00 до 18.00 часа. В същия офис от 17.30 до 18.30 часа с граждани ще се среща д-р Аргир Аргиров. В офиса на ПП ГЕРБ в район „Източен” на ул. „Коста Паница”№5, Ани Лафчиева ще приема граждани от 17.00 до 18.30 часа, а Емил Русинов от 17.30 до 18.30 часа. \r\n***\r\nОт 11.30 часа в СУ „ Йордан Йовков“ ще състои официално тържество по повод поставянето на къщичка-библиотека в училището.\r\n*** \r\nОт 15.00 часа в комплекс „Светиниколско училище“ ще се проведе тържество по повод деня на Свети Николай Чудотворец и Деня на банкера. \r\n*** \r\nОт 18.30 часа в салона на Читалището ще бъде представена Театрална постановка на Театър „Иван Димов“, Хасково от Елин Рахнев, постановка Пламен Масларов.\r\n***\r\nВ 17.00 часа със запалване светлините на коледната елха ще започне програмата за коледните и новогодишните празници в Сливен. \r\n***\r\nОт 19.30 часа в Кукления театър ще се играе постановката „Февруари“ по Питър Барнс. \r\n*** \r\nОт 10.00 часа в Регионален исторически музей Шумен ще бъде организирана тематична беседа „Никулден в музея“.\r\n*** \r\nОт 11.00 часа ще бъде открита обновена спортна база.\r\n*** \r\nОт 16.00 часа в НЧ „Напредък- 1869“ ще се проведе общинско литературно четене и отбелязан рождения ден на литературен клуб „Сладкодумци“. \r\n*** \r\nОт 16.30 часа в хотел „Шумен“  ще се проведе Ден на шуменските дарители. \r\n*** \r\nОт 17.00 часа в изложбената зала на РБ „Ст. Чилингиров“ще се състои мултимедийно представяне на пейзажи от Мароко на пътешественика Венцислав Илиев.", "date": "2017.12.06", "title": "Предстоящи събития в страната за 6 декември (Агенция „Фокус“)"}
{"url": "http://www.focus-news.net/news/2017/12/06/2464289/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Международният олимпийски комитет извади Русия от Зимните олимпийски игри в Пьончан, Южна Корея, заради допинг скандала от Игрите в Сочи, пише Sydney Morning Herald. \r\nНаказанието, което няма прецедент в историята на Олимпийските игри, бе оповестено във вторник след продължителното разследване на комитета. Заключенията посочват Русия за виновна за подкрепяна от държавата допинг програма. Схемата навярно може единствено да се съпоставя с мащабната програма, реализирана през 60-те, 70-те и 80-те години на миналия век в Източна Германия. \r\nСега спортният свят чака с нетърпение да види какъв ще е отговорът на Москва. Някои руски представители заплашиха с бойкот, ако МОК наложи строго наказание. \r\nПредседателят на Руския олимпийски комитет Александър Жуков заяви във вторник, че руските атлети ще обжалват забраната в Спортния \r\nДесетки хиляди са евакуирани заради природни пожари в Калифорния, съобщава LA Times. Огънят, подсилван от силния вятър, е унищожил няколко жилищни сгради и 45 500 акра земя. \r\nГубернаторът на щата Джери Браун обяви извънредно положение в окръг Вентура. \r\n„Огънят е много опасен и се разпространява бързо. Ние ще продължим обаче да го атакуваме с всички средства, с които разполагаме“, каза Браун. \r\nНай-малко 150 сгради, включително най-малко един жилищен комплекс, болница и психиатрична клиника, са обхванати от пламъците. Много други постройки са заплашени от пожара, започнал в около 6,25 часа местно време в понеделник в Санта Паула, като впоследствие се е разраснал съществено. \r\nОколо 1000 пожарникари се борят със стихията. \r\nАмериканското консервативно издание Washington Examiner, приближено към управляващата в САЩ Републиканска партия, публикува материал, в който са изложени слухове за плановете на част от партийните лидери и техните съюзници за създаване на частна разузнавателна структура за борба с враговете на правителство в САЩ, подчинена директно на президента и неговите довереници. Това се случва в ключов момент от борбата срещу президента, когато бившия му съветник генерал Майкъл Флин се съгласи да сътрудничи на съдебните власти в разследването им за намеса на Русия в американските президентски избори, проведени през ноември 2016 година.\r\nПоявиха се слухове, пише изданието, че администрацията на американския президент Доналд Тръмп разглежда предложения за създаване на глобална, частна разузнавателна мрежа, която да не се подчинява на другите американски разузнавателни агенции и да докладва директно до Белия Дом и директора на ЦРУ Майк Помпео.\r\nПлановете са разработени от основателя на „Блекуотър“ Ерик Принс и ветерана от ЦРУ Джон Магуайър, с помощта на Оливър Норт, изиграл основна роля в иранския „Контра“ скандал.\r\nНяколко настоящи и бивши служители на разузнавателните служби на САЩ и други хора, запознати с предложението, заявиха, че в Белия Дом на него се гледа като на начин за борба с враговете от „дълбоката държава“, искащи да подкопаят позициите на Тръмп.\r\n„Помпео не може да се доверява на бюрокрацията в ЦРУ, така че ние трябва да създадем тази мрежа, която да докладва директно до него“, заяви бивш висшестоящ служител от американското разузнаване, имащ информация по въпроса от първа ръка. „Това е служба, която ще бъде под директен контрол, напълно извън обсега на другите агенции. Цялата работа се състои в това, че тя трябва да докладва директно до президента и Помпео“.\r\nГоворителят на Съвета по национална сигурност(СНС) на САЩ Майкъл Антън заяви, че не е запознат с подобни предложения.\r\n„Не мога да открия никакви доказателства, че подобно нещо е разглеждано от някой в СНС или Белия Дом“, заяви той. „Белият Дом не подкрепя и няма да подкрепи подобно предложение“.\r\nДруги висшестоящи служители в администрацията на Тръмп, включително вицепрезидента Майк Пенс, които, според слуховете, трябва да са запознати с въпроса, отрекоха да знаят нещо. Говорител от ЦРУ определи информацията, като „доста неточна и раздухвана от хора заинтересувани от подобно нещо“. Самият Принс също отрече да има нещо общо.\r\nВъпреки това, се появи информация, че хора, свързани с тези планове, са се срещнали тайно със спонсори на Тръмп, за да искат финансова подкрепа за реализацията им.\r\nИзраелското издание The Jerusalem Post продължава поредицата си от публикации по темата за евентуалното преместване на американското посолство в Израел от Тел Авив в Ерусалим, което ще означава де-факто признаването на Ерусалим за столица на страната от САЩ. Редакцията продължава да следи реакциите на палестинските лидери и организации и техните опити да осуетят плановете на американския президент Доналд Тръмп.\r\nАмериканският президент, пишат от изданието, проведе телефонен разговор с президента на Палестинската автономия във вторник, в опит да разбере „намеренията му“ около плановете на Белия Дом да премести американското посолство в Израел от Тел Авив в Ерусалим, съобщи говорителят на Аббас Набил Абу Рудейна.\r\nПалестинецът заяви още, че Аббас е предупредил Тръмп за „мащаба на последиците“ от преместването на американското посолството за „мирния процес и сигурността и стабилността на региона и света“.\r\nАбу Рудейна все пак не е казал, дали Тръмп е информирал Аббас относно плановете си по случая.\r\nАвторитетното американско либерално издание The New York Times, което не крие критичната си позиция към администрацията на президента на САЩ Доналд Тръмп, публикува обширен материал за посещението на Държавния секретар Рекс Тилърсън в Брюксел, където той се срещна с външните министри на страните-членки на Европейския съюз.\r\nОт десетилетия, пише изданието, първият американски дипломат е посрещан в сърцето на Европа с широки усмивки и разтворени обятия.\r\nПосрещането на Държавния секретар Рекс Тилърсън в Брюксел бе откровено хладно заради разочарованието на европейските дипломати от националистическата риторика на Доналд Тръмп, обидните съобщения на държавния глава в „Туитър“, както и евентуалното признаване на Ерусалим за столица на Израел. Подобен ход ще разяри палестинците, искащи Източен Ерусалим да бъде столица на бъдеща палестинска държава.\r\nВ кратка поява пред обществото заедно с Тилърсън, Федерика Могерини, Върховен представител на Европейския съюз по въпросите на външните работи и политиката на сигурност, направи доста студено изказване, което в нормален случай би направила ако стоеше до руския си колега Сергей Лавров, а не до американския.\r\nТя даде да се разбере, че ЕС гледа на евентуално обявяване на Ерусалим за столица на Израел от страна на САЩ, като на заплаха за мира в Близкия Изток.\r\n„Ние вярваме, че всяко действие, което би подкопало усилията за мир, трябва да бъде отбягвано от далеч“, заяви тя. „Трябва да бъде намерен начин за разрешаване на проблема около статута на Ерусалим чрез преговори. Той трябва да е столица и на двете държави“.\r\nМогерини предупреди САЩ да не излизат от ядрената сделка с Иран, нещо, за което Тръмп загатна.\r\n„Продължаването на прилагането на иранската ядрена сделка е ключов стратегически приоритет за европейската сигурност, но също и за регионалната и глобалната сигурност“, подчерта европейският дипломат.\r\nГоворителят на Тилърсън – Р. Хамънд – призна за хладното посрещане.\r\n„Съюзниците бяха откровени днес в споделянето на гледната си точка“, разкри той.\r\nЗабележките на Могерини дойдоха няколко часа, след като германският външен министър Зигмар Габриел обяви по време на конференция по външната политика в Берлин, че отношенията със САЩ „никога няма да са същите“ и предположи, че администрацията на Тръмп все по-често гледа на Европа „като на конкурент и икономически съперник“, отколкото съюзник.\r\nВ понеделник френският президент Еманюел Макрон предупреди Тръмп, по време на телефонен разговор, че признаването на Ерусалим за столица на Израел е лоша идея, присъединявайки се към лидерите на Йордания, Египет, Турция и Арабската лига в откритата критика срещу решението.", "date": "2017.12.06", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/06/2464290/the-local-shvedskata-politsiya-razbi-mezhdunarodna-prestapna-grupa-za-trafik-na-hora-vnasyala-balgarski-prosyatsi-v-shvetsiya.html", "text": "Шведската полиция разби международна престъпна група за трафик на хора, внасяла български просяци в Швеция, съобщи местната редакция на The Local. \r\nПолицейската операция срещу трафикантите се е провела при сътрудничеството на българските власти в леновете Крунубери и Калмар, както и на българска територия. Задържани са четирима мъже и една жена по подозрение в участие в трафик на хора, пети мъж е арестуван за пране на пари. В България са двама мъже на възраст между 40 и 60 години, за които е издадена заповед за екстрадиция в Швеция. Българската полиция издирва трети мъж, за когото предстои да бъде издадена международна заповед за арест. \r\nОперацията е стартирала през април т.г., когато двама мъже са отвлекли българин във Векшьо и след това са го подложили на побой. \r\nВ рамките на следствените действия полицията е успяла да проследи престъпната мрежа до основата й във Векшьо и е установила, че доставя в страната българи, принуждавайки ги да просят. Общо 20 българи – мъже и жени на възраст между 20 и 40 години, са станали жертва на трафикантите. Калина Жекова", "date": "2017.12.06", "title": "The Local: Шведската полиция разби международна престъпна група за трафик на хора, внасяла български просяци в Швеция"}
{"url": "http://www.focus-news.net/news/2017/12/06/2464291/svalyaneto-na-registratsionni-nomera-zaradi-iztekla-shofyorska-knizhka-mozhe-da-otpadne-obzor.html", "text": "Свалянето на номера заради изтекла книжка може да отпадне. Това стана ясно от думите на началника на „Пътна полиция“ комисар Бойко Рановски по време на семинар „Високи компетенции по безопасност на движението по пътищата – качествена публична информираност“. За „Фокус“ комисар Рановски обясни, че транспортното министерство има законопроект за промени в Закона за движение по пътищата, който вече е гласуван на първо четене в парламента. „Утре той ще мине на второ четене в транспортната комисия. Те нямат предложение за промяна на тези норми, но има такова настроение сред обществото. Предполагам, че утре в транспортна комисия ще бъде обсъждат и вариант за промяна – да не се приравняват тези с изтеклия срок с тези, които са употребили алкохол или наркотици“,обясни комисар Рановски. Той подчерта, че няма внесен текст или предложение на транспортното министерство, а законопроект, който касае съвсем различни неща. „На база на общественото мнение предполагам, че утре ще бъде разгледан и вариант за промяна на тази норма и принудителна мярка за прекратяване на регистрацията. Ако утре бъдат внесени такива предложения, бихме се съгласили да бъдат разделени тези за алкохол и наркотици, неправоспособните като цяло, защото никой не казва, че този с изтеклия срок на свидетелството е неправоспособен. За да се поднови книжката има допълнителни изисквания по европейска директива – трябва да е физически и психически годен“, подчерта комисар Рановски и уточни, че това се удостоверява с медицински документ, който не го издават от „Пътна полиция“. „Не може по презумпцията с изтекъл срок веднага да подновим книжката. Има допълнителни условия, за да му се поднови“, допълни той. \r\nПо време на семинара стана ясно още, че за месец ноември са станали 570 тежки пътни инцидента със 70 загинали и 716 ранени. От началото на годината до 4 декември загиналите са 633. За същия период са регистрирани 22 779 водачи без свидетелство на управление. Комисар Рановски определи като най-важна разпоредбата за премахване на задължението за поставяне на знак преди камерите по пътищата. По думите му друга промяна в Закона за движение по пътищата е било завършването на 10 клас за придобиване на шофьорска книжка. Над 822 492 документа за контролна дейност са издадени през десетте месеца на 2017 г., като има увеличение с над 108 000 документа в сравнение с 2016 г. Отнети са регистрационните табели на 13 663 МПС до 26 ноември т.г. 11 863 са издадените документи за след употреба на алкохол, от тях 5 681 – с концентрация на алкохол в кръвта над 1,2 на хиляда. Има ръст и на водачите с наличие на наркотични вещества в кръвта. Рановски уточни, че за десетте месеца 168 са загиналите при сблъскване на две МПС и също толкова самокатастрофирали, които са починали. Пред журналисти началникът на „Пътна полиция“ обясни, че над 900 000 автомобила са без застраховка „Гражданска отговорност“ от месец май 2016 г. до края на октомври 2017 г. Той уточни, че една голяма част от тях са такива, които не са в България. \r\nСпоред Рановски през последните години един от най-променяните закони е Законът за движение по пътищата, като от издаването му през 1999 г. е променян над 70 пъти. По думите му промените са били насочени към най-агресивните водачи, като са се променили и изискванията по отношение на посещаване на пътнотранспортните произшествия от „Пътна полиция“. Той уточни, че сред приетите промени е изискването за гуми при зимни условия или гуми с 4 мм дълбочина на протектора. „Най-сериозната мярка беше прекратяване на регистрацията, като първоначално промяната касаеше само водачи, собственици на автомобилите. От месец юли тази мярка беше допълнена и беше наложена и за собственика на автомобила, който допуска шофьор без свидетелство за управление. От 21 януари беше разделена границата за концентрация на алкохол. Глобите са твърди. Освен принудителните мерки за организиране на нерегламентирани състезания, бяха сложени строги наказания за водачи, участващи в такива. Увеличена е двойно глобата за превишена скорост над 30 км/ч. Това са скоростите, след което настъпват най-тежките произшествия“, отчете Бойко Рановски. \r\nДоц. Васил Атанасов от ВМА посочи, че нараства тенденцията за употребата на повече от едно наркотично вещество сред шофьорите. По думите му метамфетаминът е на второ място след употребата на марихуана. Той обясни, че хероинът в последните години почти е изчезнал и вече се ползва метадон, който обаче не в тестовете, които се правят от полицията на шофьори. Доц. Атанасов допълни, че тестовете на пътя са специално създадени за изследване на водачи в период от време близък до този на изследването. По думите му тестът е съобразен така, че да покаже положителен резултат, ако употребата е от 36 до 48 часа назад. Според него много голям проблем са ненаркотичните психоактивни вещества и лекарства. „Това са лекарства, в чиито листовки пише да не се шофира след употребата им. Голяма част от лекарствата за алергии имат успокояващо действие. Тяхната употреба е опасна за шофьори. В нашето законодателство това не е експертно решено“, допълни доц. Атанасов и подчерта, че има изключително голяма злоупотреба с метадон. Относно проблема с водата за уста, доц. Атанасов уточни, че има бум на експертизи по граждански и наказателни дела в това отношение. „Оправданието, че някой си е нажабурил устата точно преди да духне дрегера, не върви“, добави той. \r\nД-р Марчо Марков от УМБАЛСМ „Пирогов“ посочи, че при катастрофите най-чести са тазовите фрактури. „Най-важното нещо при лечението е свързано с екипния принцип. Не трябва да се оперира всичко наведнъж, защото травмата се усложнява и се води до повторен удар на организма. Най-тежката сред тазовите фрактури е свързана с увреждане на съдове. 12-ият час е максималният, в който можем да възстановим съдова травма“, поясни още той. \r\nЛюба АЛЕКСИЕВА", "date": "2017.12.06", "title": "Свалянето на регистрационни номерa заради изтекла шофьорска книжка може да отпадне (ОБЗОР)"}
{"url": "http://www.focus-news.net/news/2017/12/06/2464292/prokuraturata-mvr-i-zdravnoto-ministerstvo-zapochvat-proverki-v-bolnitsite-poluchavashti-sredstva-ot-nzok-obzor.html", "text": "Министерството на здравеопазването, Министерство на вътрешните работи и Прокуратурата започват проверки във всички общински и държавни болница в страната, които получават средства от НЗОК. На пресконференция здравният министър Кирил Ананиев уточни, че ще се анализира дали ефективно се изразходват публичните средства за лечение на българските граждани, а проверките ще засегнат всички болници. По думите му целта е да се намери източването на пари, а на проверка ще бъдат подложени всички договори на държавните болници с частни болници, както и с представители на извънболничната помощ. „Сигурен съм, че ще намерим такива договори, които ощетяват Здравната каса“, аргументира се здравния министър. \r\nОт своя страна главният прокурор Сотир Цацаров посочи, че проблемът е налице в случаите, в които на територията на общинско или държавно лечебни заведение функционира частна болница, която осъществява идентични, а не различни дейности. „Дали има дублиране между дейностите, които се извършват в държавната и общинска болница, и частната болница, за да се установи дали приходите остават само за частната болница“, каза още той. Като пример за нелоялни практики на „болница в болницата“ е тази във Враца, която според него е доведена до „ръба на оцеляването“. Той припомни и протеста на медиците в града, които в продължение на години не бяха получавали възнагражденията си. \r\nНа брифинга участие взе и вътрешният министър Валентин Радев, който допълни, че се дават все повече средства за здравеопазване, но резултатите са на същото ниво. Той подчерта, че в последните месеци в министерството са постъпвали няколко сигнала за нерегламентира разходване на средства в здравеопазването „Ще успеем да ограничим онези практики, при които се взимат средства от българските граждани, които след това не се използват за здравеопазване. Битката ще бъде жестока, тези неща ги има от години, но ние ще се справим с тях“, завърши изказването си вътрешния министър.\r\nЦветилена СИМЕОНОВА", "date": "2017.12.06", "title": "Прокуратурата, МВР и здравното министерство започват проверки в болниците, получаващи средства от НЗОК (ОБЗОР)"}
{"url": "http://www.focus-news.net/news/2017/12/06/2464293/smolyan-otmeneno-e-bedstvenoto-polozhenie-na-teritoriyata-na-obshtinata-obzor.html", "text": "В 18.00 часа на 5 декември кметът Николай Мелемов отмени бедственото положението на територията на цялата Смолянска, което бе въведено в събота вследствие на поредицата дни с обилни валежи от дъжд, както и чувствителното повишаване на нивото на реките Черна и Бяла. Заради нанесените щети на инфраструктурата обаче, аварийно-възстановителните дейности по засегнатите места продължават. Пътищата за селата Мугла, Горово и Киселчово вече са отворени, но само за високопроходима техника. Продължава работата по свлачището, което затвори пътя за село Мугла, а за жителите на селото са осигурени всички продукти от първа необходимост. \r\nОбластният управител на Смолян Недялко Славов подчерта, че навсякъде се работи по отстраняване и оценка на щетите, а всички кметове на общини трябва да дадат подробни доклади за нанесените поражения по инфраструктурата по места до края на седмицата. \r\nПо последна информация остава в сила частичното бедствено положение за село Гърляно, Кюстендилско. По данни на Ивайло Чалъков, експерт „Отбранителна и мобилизационна подготовка” към Община Кюстендил, няма опасност за местното население, в селото има електрозахранване и водоподаване, а реката се е прибрала в коритото си. Обявеното частично бедствено положение остава в срок до 7 дни по Закона при защита от бедствия, а то е обявено на 2 декември.", "date": "2017.12.06", "title": "Смолян: Отменено е бедственото положение на територията на общината (ОБЗОР)"}
{"url": "http://www.focus-news.net/news/2017/12/06/2464294/gerb-i-bsp-si-razmahaha-dokumenti-za-tehnoimpeks-obzor.html", "text": "ГЕРБ и БСП си размахаха документи за „Техноимпекс“. Първи бяха от централата на БСП, където по време на пресконференция след заседание на Изпълнителното бюро на партията, лидерът Корнелия Нинова коментира писмото на главния прокурор Сотир Цацаров до ГЕРБ и твърденията на управляващите, че няма прокурорски проверки за приватизацията на „Техноимпекс“. Корнелия Нинова обърна внимание, че от ГЕРБ не са показали цялото писмо на Цацаров и го \"коментират апокрифно\". Тя обясни, че се е сдобила с копие от него и посочи, че преди 5 месеца Цацаров е казал, че „Техноимпекс“ е проверено и е потвърдил, че няма данни за престъпления. Лидерът на БСП показа и други документи, според които са извършени предварителна и допълнителна проверка на дружеството, както финансова ревизия от 1998 г. Тя подчерта още, че изводът от тях е, че при осъществяване на приватизационната сделка на „Техноимпекс“ са спазени необходимите процедури, изискуеми от закона, както и нормативната уредба, действаща в този период.\r\nНинова обвини управляващата партия, че лъже по този въпрос и подчерта, че когато БСП е предложила лидерска среща за прехода - всички са изчезнали „яко дим“.\r\nОт своя страна ГЕРБ дадоха пресконференция в отговор на БСП и разкритикуваха Нинова, че е реабилитирала приватизацията. Според тях лидерът на БСП или твърди, че този процес не е криминален, или че единствената \"читава сделка\" е приватизацията на „Техноимпекс“. От ГЕРБ не бяха доволни и от документите, които Корнелия Нинова представи. Според тях те не са достатъчно свидетелство колко и какви проверки са били осъществявани. Антон Тодоров от ГЕРБ заяви, че председателят на БСП бърка прокурорска проверка с триинстанционно гражданско дело и обясни, че след триинстанционно производство през 2007 г., осъждат Работническо-мениджърското дружество (РМД) за „Техноимпекс“ на Корнелия Нинова да плати 50 хил. долара. По отношение на писмото на главния прокурор Сотир Цацаров, той посочи, че съгласно писмото след 13 януари 1999 г. не е провеждана проверка, не са завеждани никакви следствени действия, а прокуратурата не е осъществявала нито една проверка по тази сделка. \r\nДеница КИТАНОВА", "date": "2017.12.06", "title": "ГЕРБ и БСП си размахаха документи за „Техноимпекс“ (ОБЗОР)"}
{"url": "http://www.focus-news.net/news/2017/12/06/2464295/reuters-vlastite-v-malta-povdignaha-obvineniya-sreshtu-trima-dushi-za-ubiystvoto-na-razsledvashta-zhurnalistka.html", "text": "Властите в Малта повдигнаха обвинения срещу трима души за убийството на разследващата журналистка Дафне Каруана Галиция, предаде Reuters. Каруана Галиция, известна с разследванията си срещу корупцията на високите етажи в политиката, загина, след като автомобилът й бе взривен пред дома й на 16 октомври. Убийството шокира страната и създаде опасения в ЕС относно върховенството на закона на малкия средиземноморски остров. \r\nОбвинения са повдигнати срещу Винс Мускат и братята Алфред и Джордж Деджорджо. Засега не е известно дали полицията смята, че тримата са действали сами или са били наети от други. Тримата са пледирали невинни. \r\nВ понеделник органите на реда задържаха 10 души във връзка с разследването за убийството на журналистката. Не е ясно дали останалите седем заподозрени ще бъдат освободени или дали ще бъдат повдигнати обвинения срещу тях на по-късен етап. \r\nБлизък на Каруана Галиция каза пред Reuters, че журналистката никога не е разследвала тримата обвинени. Калина Жекова", "date": "2017.12.06", "title": "Reuters: Властите в Малта повдигнаха обвинения срещу трима души за убийството на разследваща журналистка"}
{"url": "http://www.focus-news.net/news/2017/12/06/2464296/sport-izigraha-se-osem-dvuboya-ot-grupovata-faza-na-shampionska-liga.html", "text": "Изиграха се осем мача от груповата фаза на  Шампионска лига, след които бяха определени крайните класирания в Групите “А”, “В”, “С” и “D” и отборите, които продължават към елиминациите на най-престижния турнир по футбол на Стария континент. Това са Манчестър Юнайтед, Базел, Рома, Байерн Мюнхен, Пари Сен Жермен, Челси, Барселона и Ювентус. \r\nРезултати от двубоите:\r\nГрупа \"А\"\r\nМанчестър Юнайтед - ЦСКА (Москва) 2:1\r\nБенфика - Базел 0:2\r\nГрупа \"В\"\r\nБайерн Мюнхен - Пари Сен Жермен 3:1\r\nСелтик - Андерлехт 0:1\r\nГрупа \"С'\r\nРома - Карабах - 1:0\r\nЧелси - Атлетико Мадрид 1:1\r\nГрупа \"D\"\r\nБарселона - Спортинг Л 2:0\r\nОлимпиакос - Ювентус 0:2", "date": "2017.12.06", "title": "Спорт: Изиграха се осем двубоя от груповата фаза на Шампионска лига"}
{"url": "http://www.focus-news.net/news/2017/12/06/2464297/bbc-shestima-dushi-sa-s-tezhki-i-sredno-tezhki-naranyavaniya-pri-vlakovata-katastrofa-blizo-do-dyuseldorf.html", "text": "Шестима души са ранени при влаковата катастрофа близо до германския град Дюселдорф, съобщават от местните служби за спешна помощ, предаде BBC. \r\nТрима души са в тежко състояние, още трима са получили наранявания със средна тежест. Десетки хора са леко ранени. Никое от нараняванията не е животозастрашаващо. \r\nПо-рано стана известно, че пътнически влак се е сблъскал с товарна композиция в района на гарата в Меербуш. В Туитър пожарната служба съобщи, че спасяването на оставащите във влака хора е основен приоритет. От там добавят, че спасителите са в контакт с блокираните във вагоните пътници. \r\nСпоред противопожарната служба, в пътническия влак е имало 150 души. \r\nИнцидентът е станал в около 19,30 часа местно време, посочват от Дойчебан.\r\nПричината за сблъсъка засега е неизвестна. Калина Жекова", "date": "2017.12.06", "title": "BBC: Шестима души са с тежки и средно тежки наранявания при влаковата катастрофа близо до Дюселдорф"}
{"url": "http://www.focus-news.net/news/2017/12/06/2464298/afp-yemenskite-huti-shestvaha-sled-ubiystvoto-na-bivshiya-prezident-saleh.html", "text": "Хиляди поддръжници на хутите шестваха в Сана, след като бунтовниците затегнаха хватката си върху столицата на Йемен с убийството на своя бивш съюзник и предишен президент на страната Али Абдула Салех, предаде AFP. \r\nСлед смъртта на Салех в понеделник се появиха опасения за ескалация в насилието, което опустошава от последните години най-бедната страна в Арабския свят. \r\nНощта след убийството бе белязана от тежки бомбардировки в Сана. В южните райони на столицата е имало престрелки между хутите и поддръжниците на бившия президент, но мащабът им не може да се сравнява с ожесточените сблъсъци, които разтърсваха столицата през предишните пет нощи, при които според Международния комитет на Червения кръст, са загинали най-малко 234 души, а 400 са ранени. \r\nВ града се появиха нови контролни пунктове, охранявани от хутите, а техните лидери приветстваха удържането на контрола над столицата. Те обещаха, че ще гарантират сигурността на членовете на партията на Салех Общ народен конгрес. \r\nХиляди симпатизанти на движението се струпаха на международното летище и скандираха „Сана е свободна, държавата няма да падне!“ и „Йеменците са единни“.", "date": "2017.12.06", "title": "AFP: Йеменските хути шестваха след убийството на бившия президент Салех"}
{"url": "http://www.focus-news.net/news/2017/12/06/2464299/api-vremenno-dvizhenieto-po-am-hemus-v-tunel-echemishka-pri-km-42-v-posoka-varna-se-osashtestvyava-v-edna-lenta-poradi-katastrofiral-avtomobil.html", "text": "Временно движението по АМ \"Хемус\" в тунел \"Ечемишка\" при км 42 в посока Варна се осъществява в една лента, поради катастрофирал автомобил, съобщава пресцентърът на АПИ. Движението се контролира от \"Пътна полиция\". Ограничено е преминаването по изпреварващата лента.", "date": "2017.12.06", "title": "АПИ: Временно движението по АМ \"Хемус\" в тунел \"Ечемишка\" при км 42 в посока Варна се осъществява в една лента, поради катастрофирал автомобил"}
{"url": "http://www.focus-news.net/news/2017/12/06/2464300/patnicheski-i-tovaren-vlak-se-sblaskaha-blizo-do-germanskiya-grad-dyuseldorf-shestima-sa-raneni-obzor.html", "text": "Шестима души са ранени при влакова катастрофа близо до германския град Дюселдорф. По данни на местните служби, пътнически влак се е сблъскал с товарна композиция в района на гара Меербуш Остерат, която се намира между Дюселдорф и Дуисбург. Според противопожарната служба, в пътническия влак е имало 150 души. Инцидентът е станал във вторник в около 19,30 часа местно време, посочват от Дойчебан.\r\nТрима души са в тежко състояние, още трима са получили наранявания със средна тежест. Десетки хора са леко ранени. Никое от нараняванията не е животозастрашаващо. \r\nПървоначално говорител на органите на реда каза пред германската медия ARD, че ранените са около 50. \r\nЗа момента не е известна причината за инцидента. \r\nСпасителните екипи все още опитват да извадят останалите във влака хора. \r\nВ резултат на сблъсъка върху вагоните са паднали няколко електропреносни жици. Това затруднява спасителните усилия. \r\nВ Туитър пожарната служба съобщи, че спасяването на оставащите във влака хора е основен приоритет. От там добавят, че спасителите са в контакт с блокираните във вагоните пътници. \r\nОт министерството на външните работи на България заявиха, че към 22.30 ч (българско време) посолството в Берлин не разполага с данни за пострадали български граждани при влаковата катастрофа в град Меербуш, съобщава пресслужбата на МВнР. \r\nБългарското посолство следи ситуацията. Мисията ни е отправила запитване до германските власти и очаква допълнителна информация за инцидента, посочват от министерството.", "date": "2017.12.06", "title": "Пътнически и товарен влак се сблъскаха близо до германския град Дюселдорф, шестима са ранени (ОБЗОР)"}
{"url": "http://www.focus-news.net/news/2017/12/06/2464301/sky-news-britanskata-politsiya-e-razkrila-zagovor-za-ubiystvoto-na-tereza-mey.html", "text": "Британската полиция е разкрила заговор за убийството на премиера на Великобритания Тереза Мей, съобщи Sky News, като се позова на източници. \r\nПланът е предвиждал в резиденцията на премиера на Даунинг Стрийт да бъде задействано самоделно взривно устройство, след което в настъпилия хаос Мей да бъде атакувана и убита. \r\nРазследването продължава от няколко седмици и в него са задействани Скотланд Ярд, Ми5 и полицията в графство Уест Мидландс. Калина Жекова", "date": "2017.12.06", "title": "Sky News: Британската полиция е разкрила заговор за убийството на Тереза Мей"}
{"url": "http://www.focus-news.net/news/2017/12/06/2464302/sport-roma-zavarshi-na-parvo-myasto-v-grupa-s-na-shampionska-liga.html", "text": "Футбол: Рома победи с 1:0 Карабах в последния си мач от груповата фаза на Шампионска лига. С актив от 11 точки, италианският тим оглави класирането в  Група \"С\" и си гарантира място в елиминационната фаза на най-престижния турнир по футбол на Стария континент. Със същия брой точки е Челси, който остана на второ място в групата след равенство 1:1 с Атлетико Мадрид, който ще доиграе сезона в Лига Европа.\r\nНа четвърто място в Група \"А\" остана отборът на Карабах. \r\nРезултати от двубоите в другите групи:\r\nМанчестър Юнайтед - ЦСКА (Москва) 2:1\r\nБенфика - Базел 0:2\r\nБайерн Мюнхен - Пари Сен Жермен 3:1\r\nСелтик - Андерлехт 0:1\r\nБарселона - Спортинг Л 2:0\r\nОлимпиакос - Ювентус 0:2", "date": "2017.12.06", "title": "Спорт: Рома завърши на първо място в Група \"С\" на Шампионска лига"}
{"url": "http://www.focus-news.net/news/2017/12/06/2464303/the-guardian-tereza-mey-ima-po-malko-ot-sedmitsa-da-spasi-sporazumenieto-za-brekzit.html", "text": "Премиерът на Великобритания Тереза Мей има по-малко от седмица да спаси споразумението за Брекзит, което ще отвори вратите пред старта на търговските преговори преди края на годината на фона на нетърпението в ЕС относно начина, по който тя ръководи процеса, пише The Guardian. \r\nПреговарящите от ЕС очакват премиера много скоро да се върне в Брюксел, но в същото време заявяват, че времето за постигане на споразумение, което да бъде представено на срещата на европейските лидери следващата седмица изтича. \r\nЧиновниците в Европейската комисия са готови да възобновят преговорите с Обединеното кралство във всеки един момент, когато Лондон е готов за това, каза говорител на ЕК. \r\nМакар поредният краен срок за етап едно от преговорите да не е публично определен, няколко източници от ЕС казват, че сделка трябва да е сключена до края на седмицата. Калина Жекова", "date": "2017.12.06", "title": "The Guardian: Тереза Мей има по-малко от седмица да спаси споразумението за Брекзит"}
{"url": "http://www.focus-news.net/news/2017/12/06/2464304/the-independent-velikobritaniya-se-gotvi-za-buryata-karolin.html", "text": "Великобритания се готви за бурята „Каролин“, която ще връхлети северните части на страната тази седмица и ще донесе със себе си ветрове със скорост до 130 км/ч, пише The Independent. \r\nВластите обявиха предупреждение за опасно време за северните райони на Шотландия за четвъртък. \r\nСнеговалежи и ниски температури се очакват в петък в западните части на Великобритания. Жълт код за опасност е обявен за петък за Шотландия, Северна Ирландия, Западна Англия и Уелс. \r\nОчаква се лошото време да затрудни трафика. То може да засегне автомобилното и железопътното движение, както и фериботните услуги. Възможно е на места прекъсване на електроснабдяването. Калина Жекова", "date": "2017.12.06", "title": "The Independent: Великобритания се готви за бурята „Каролин“"}
{"url": "http://www.focus-news.net/news/2017/12/06/2464305/the-telegraph-britanskite-sili-za-sigurnost-sa-predotvratili-islyamistki-zagovor-za-ubiystvoto-na-premiera.html", "text": "Британските сили за сигурност са предотвратили заговор за убийството на премиера в Даунинг стрийт, пише The Telegraph. \r\nИслямистки екстремист е планирал да взриви вратите на резиденцията на британския министър-председател с импровизирано взривно устройство, за да навлезе в сградата и да опита да убие Тереза Мей. \r\nВъв връзка с разследването са задържани двама мъже. Срещу тях са повдигнати обвинения за тероризъм. \r\nДетайлите около предполагаемия терористичен заговор бяха изложени пред членовете на кабинета на министрите по време на брифинг на директора на Ми5 Андрю Паркър. Той разкри, че британската разузнавателна служба за последните 12 месеца е разкрила 9 терористични заговора. \r\nНяколко часа преди брифинга бе публикуван официален доклад за терористичната атака в Манчестър, който разкрива, че атентаторът е бил поставен под наблюдение от силите за сигурност и че смъртоносният акт би могъл да бъде предотвратен. Според информацията, по-рано тази година агентите на Ми5 са разчели неправилно разузнавателни данни за Салман Абеди и неговият случай е трябвало да бъде дискутиран на среща, насрочена девет дни след атаката на стадион „Манчестър Арена“ от месец май. \r\nВътрешно разследване за действията на Ми5 и полицията по отношение на четирите извършени тази година терористични атаки на Острова, разкрива още, че един от нападателите от атаката на лондонския мост Лондон бридж е бил обект на активно разследване от службите за сигурност. \r\nНападателят от Уестминстърския мост Халлид Масуд пък е гледал видеа със самоубийствени атентати в „Ютюб“ дни преди да извърши атаката. Калина Жекова", "date": "2017.12.06", "title": "The Telegraph: Британските сили за сигурност са предотвратили ислямистки заговор за убийството на премиера"}
{"url": "http://www.focus-news.net/news/2017/12/06/2464306/kralyat-na-maroko-predupredi-donald-tramp-da-ne-mesti-amerikanskoto-posolstvo-v-erusalim.html", "text": "Кралят на Мароко Мохамед VI предупреди американския президент Доналд Тръмп да не мести американското посолство в Ерусалим, предаде AFP. В отворено писмо до държавния глава на САЩ кралят на Мароко изразява своето лично дълбоко безпокойство относно и безпокойството сред арабските и мюсюлманските народи относно намерението на Тръмп да признае града за столица на Израел. \r\n„Тази стъпка ще се отрази негативно върху перспективите за справедливо и всеобхватно решение на палестино-израелския конфликт, се казва в писмото. В него кралят призовава Тръмп да избягва действия, които биха могли да обострят усещанията за фрустрация и разочарование, които са в основата на екстремизма и тероризма. Калина Жекова", "date": "2017.12.06", "title": "Кралят на Мароко предупреди Доналд Тръмп да не мести американското посолство в Ерусалим"}
{"url": "http://www.focus-news.net/news/2017/12/06/2464307/vzglyad-okolo-reshenieto-na-mok-ima-i-dobri-za-rusiya-novini.html", "text": "Скандалът около обвиненията за използване на допинг в руския спорт достигна своята кулминация – отборът на Русия бе отстранен от участие в предстоящата Олимпиада в Южна Корея. Въпреки това някои руски спортисти биха могли да участват в Игрите индивидуално и това не е единствената добра вест около решението на комисията на Международния олимпийски комитет, пише „Взгляд“. Комисията така и не е намерила доказателства за държавна подкрепа за допинга в Русия, съобщи председателя на Руския олимпийски комитет Александър Жуков. В доклада на комисията на сайта на МОК се казва: „Комисията на МОК не намери никакви документирани, независими и цялостни доказателства за това, че висшите държавни органи на властта в Русия са подкрепяли или са били осведомени за допинговата система“. Калина Жекова", "date": "2017.12.06", "title": "„Взгляд“: Около решението на МОК има и добри за Русия новини"}
{"url": "http://www.focus-news.net/news/2017/12/06/2464308/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британските сили за сигурност са предотвратили заговор за убийството на премиера в Даунинг стрийт, пише The Telegraph. \r\nИслямистки екстремист е планирал да взриви вратите на резиденцията на британския министър-председател с импровизирано взривно устройство, за да навлезе в сградата и да опита да убие Тереза Мей. \r\nВъв връзка с разследването са задържани двама мъже. Срещу тях са повдигнати обвинения за тероризъм. \r\nДетайлите около предполагаемия терористичен заговор бяха изложени пред членовете на кабинета на министрите по време на брифинг на директора на Ми5 Андрю Паркър. Той разкри, че британската разузнавателна служба за последните 12 месеца е разкрила 9 терористични заговора. \r\nНяколко часа преди брифинга бе публикуван официален доклад за терористичната атака в Манчестър, който разкрива, че атентаторът е бил поставен под наблюдение от силите за сигурност и че смъртоносният акт би могъл да бъде предотвратен. Според информацията, по-рано тази година агентите на Ми5 са разчели неправилно разузнавателни данни за Салман Абеди и неговият случай е трябвало да бъде дискутиран на среща, насрочена девет дни след атаката на стадион „Манчестър Арена“ от месец май. \r\nВътрешно разследване за действията на Ми5 и полицията по отношение на четирите извършени тази година терористични атаки на Острова, разкрива още, че един от нападателите от атаката на лондонския мост Лондон бридж е бил обект на активно разследване от службите за сигурност. \r\nНападателят от Уестминстърския мост Халлид Масуд пък е гледал видеа със самоубийствени атентати в „Ютюб“ дни преди да извърши атаката. \r\nПремиерът на Великобритания Тереза Мей има по-малко от седмица да спаси споразумението за Брекзит, което ще отвори вратите пред старта на търговските преговори преди края на годината на фона на нетърпението в ЕС относно начина, по който тя ръководи процеса, пише The Guardian. \r\nПреговарящите от ЕС очакват премиера много скоро да се върне в Брюксел, но в същото време заявяват, че времето за постигане на споразумение, което да бъде представено на срещата на европейските лидери следващата седмица изтича. \r\nЧиновниците в Европейската комисия са готови да възобновят преговорите с Обединеното кралство във всеки един момент, когато Лондон е готов за това, каза говорител на ЕК. \r\nМакар поредният краен срок за етап едно от преговорите да не е публично определен, няколко източници от ЕС казват, че сделка трябва да е сключена до края на седмицата. \r\nВеликобритания се готви за бурята „Каролин“, която ще връхлети северните части на страната тази седмица и ще донесе със себе си ветрове със скорост до 130 км/ч, пише The Independent. \r\nВластите обявиха предупреждение за опасно време за северните райони на Шотландия за четвъртък. \r\nСнеговалежи и ниски температури се очакват в петък в западните части на Великобритания. Жълт код за опасност е обявен за петък за Шотландия, Северна Ирландия, Западна Англия и Уелс. \r\nОчаква се лошото време да затрудни трафика. То може да засегне автомобилното и железопътното движение, както и фериботните услуги. Възможно е на места прекъсване на електроснабдяването.", "date": "2017.12.06", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/06/2464309/nezavisimaya-gazeta-v-sryada-v-kiev-shte-izbirat-myarka-za-neotklonenie-za-mihail-saakashvili.html", "text": "В сряда в Киев ще избират мярка за неотклонение на задържания във вторник – и освободен от привърженици Михаил Саакашвили. Генералната прокуратура на Украйна и украинската служба за сигурност подозират опозорения политик в сътрудничество с организирана престъпна група. По думите на главния прокурор Юрий Луценко, групата на Саакашвили е готвила държавен преврат в Украйна и е получавала финансиране от съратниците на Виктор Янукович, който пък следва указания от „Федералната служба на Русия“. Пояснявайки събитията около Саакашвили, Луценко каза: „Неутрализиран бе план за „руска зима“ в Киев“, пише „Независимая газета“. \r\nЗаедно със Саакашвили на подсъдимата скамейка ще се окаже задържаният ден по-рано украински гражданин Северион Дангадзе, ръководител на Киевското областно отделение на партията „Движението на новите сили“. Той е обвинен за държавна измяна. От прокуратурата поясняват, че Дангадзе по поръчение на Саакашвили е установил връзка с доверено лице на укриващия се в Москва Сергей Курченко, когото в Украйна наричат олигарх „от семейството“ на Янукович. Той е фигурант в редица криминални дела и е обявен за издирване. Курченко, според прокурорите, е успял да предаде на Дангадзе около 500 000 долара. Калина Жекова", "date": "2017.12.06", "title": "„Независимая газета“: В сряда в Киев ще избират мярка за неотклонение за Михаил Саакашвили"}
{"url": "http://www.focus-news.net/news/2017/12/06/2464310/kommersant-ispaniya-se-bori-s-dezinformatsiyata-strategicheski.html", "text": "В Каталуния започна изборната кампанията за регионалния парламент, след които ще стане ясно колко сериозен е бил ударът, нанесен по позициите на местните сепаратисти, пише „Коммерсант“. Междувременно в Мадрид сериозни се замислиха над това как да противодействат на възможна намеса в кампанията на външните играчи, включително „руските хакери“, които министърът на външните  работи на Испания Алфонсо Дастис по-рано обвини в опит да дестабилизират ситуацията в страната. Преди дни испанското правителство одобри нова стратегия за национална сигурност, която за пръв път предвижда борба с „кампании за дезинформация“. В документа не се назовават източниците на фалшиви новини, но според експерти на пръв ред става въпрос за Русия. \r\nПредишната стратегия за национална сигурност на Испания бе утвърдена през 2013 г. Принципната разлика в новата редакция се състои в това, че за ключов въпрос вече се смята борбата срещу дезинформацията. Авторите на стратегията заявяват, че в света се води хибридна война и днес опитите да се влияе на общественото съзнание не трябва да се разглежда като еднократен акт. Намесата в изборите чрез медиите и социалните мрежи, както се казва в документа, са съчетани с кибератаките, икономическия натиск и традиционното използване на сила. За последствия от такава хибридна война авторите на стратегията посочват победата на Доналд Тръмп на президентските избори в САЩ и Брекзит. Калина Жекова", "date": "2017.12.06", "title": "„Коммерсант“: Испания се бори с дезинформацията стратегически"}
{"url": "http://www.focus-news.net/news/2017/12/06/2464311/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Скандалът около обвиненията за използване на допинг в руския спорт достигна своята кулминация – отборът на Русия бе отстранен от участие в предстоящата Олимпиада в Южна Корея. Въпреки това някои руски спортисти биха могли да участват в Игрите индивидуално и това не е единствената добра вест около решението на комисията на Международния олимпийски комитет, пише „Взгляд“. Комисията така и не е намерила доказателства за държавна подкрепа за допинга в Русия, съобщи председателя на Руския олимпийски комитет Александър Жуков. В доклада на комисията на сайта на МОК се казва: „Комисията на МОК не намери никакви документирани, независими и цялостни доказателства за това, че висшите държавни органи на властта в Русия са подкрепяли или са били осведомени за допинговата система“. \r\nВ Каталуния започна изборната кампанията за регионалния парламент, след които ще стане ясно колко сериозен е бил ударът, нанесен по позициите на местните сепаратисти, пише „Коммерсант“. Междувременно в Мадрид сериозни се замислиха над това как да противодействат на възможна намеса в кампанията на външните играчи, включително „руските хакери“, които министърът на външните  работи на Испания Алфонсо Дастис по-рано обвини в опит да дестабилизират ситуацията в страната. Преди дни испанското правителство одобри нова стратегия за национална сигурност, която за пръв път предвижда борба с „кампании за дезинформация“. В документа не се назовават източниците на фалшиви новини, но според експерти на пръв ред става въпрос за Русия. \r\nПредишната стратегия за национална сигурност на Испания бе утвърдена през 2013 г. Принципната разлика в новата редакция се състои в това, че за ключов въпрос вече се смята борбата срещу дезинформацията. Авторите на стратегията заявяват, че в света се води хибридна война и днес опитите да се влияе на общественото съзнание не трябва да се разглежда като еднократен акт. Намесата в изборите чрез медиите и социалните мрежи, както се казва в документа, са съчетани с кибератаките, икономическия натиск и традиционното използване на сила. За последствия от такава хибридна война авторите на стратегията посочват победата на Доналд Тръмп на президентските избори в САЩ и Брекзит. \r\nВ сряда в Киев ще избират мярка за неотклонение на задържания във вторник – и освободен от привърженици Михаил Саакашвили. Генералната прокуратура на Украйна и украинската служба за сигурност подозират опозорения политик в сътрудничество с организирана престъпна група. По думите на главния прокурор Юрий Луценко, групата на Саакашвили е готвила държавен преврат в Украйна и е получавала финансиране от съратниците на Виктор Янукович, който пък следва указания от „Федералната служба на Русия“. Пояснявайки събитията около Саакашвили, Луценко каза: „Неутрализиран бе план за „руска зима“ в Киев“, пише „Независимая газета“. \r\nЗаедно със Саакашвили на подсъдимата скамейка ще се окаже задържаният ден по-рано украински гражданин Северион Дангадзе, ръководител на Киевското областно отделение на партията „Движението на новите сили“. Той е обвинен за държавна измяна. От прокуратурата поясняват, че Дангадзе по поръчение на Саакашвили е установил връзка с доверено лице на укриващия се в Москва Сергей Курченко, когото в Украйна наричат олигарх „от семейството“ на Янукович. Той е фигурант в редица криминални дела и е обявен за издирване. Курченко, според прокурорите, е успял да предаде на Дангадзе около 500 000 долара.", "date": "2017.12.06", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/12/06/2464312/cnn-donald-tramp-shte-priznae-ofitsialno-erusalim-za-stolitsa-na-izrael.html", "text": "Президентът на САЩ Доналд Тръмп в сряда ще признае официално Ерусалим за столица на Израел и ще нареди на Държавния департамент да започне процес на дислоциране на американското посолство от Тел Авив в Ерусалим. Това предаде CNN, като се позова на високопоставени източници от Белия дом. \r\nРешението, което бе приветствано от поддръжниците на президента и от израелското правителство, среща критики в региона. Във вторник арабските партньори на САЩ предупредиха Тръмп, че това ще подкопае стабилността в региона и постави в безизходно положение мирния процес между Израел и палестинците. \r\nИзявлението на Тръмп е планирано за сряда в 13.00 часа местно време. В него той ще „признае реалността“, че Ерусалим отдавна е седалище на израелското правителство, казаха източници от Белия дом. Те подчертават, че решението няма да повлияе по никакъв начин границите на бъдещите израелска и палестинска държави. Калина Жекова", "date": "2017.12.06", "title": "CNN: Доналд Тръмп ще признае официално Ерусалим за столица на Израел"}
{"url": "http://www.focus-news.net/news/2017/12/06/2464313/afp-pochina-frenskiyat-pevets-dzhoni-holidey.html", "text": "Френският рок певец и композитор Джони Холидей почина на 74-годишна възраст, предаде AFP, като се позова на съпругата на певеца. Причината за смъртта е рак на белия дроб. \r\nДжони Холидей е роден като Жан-Филип Сме на 15 Юни 1943 г. в Париж. \r\nЗапочнал е да се изявява на сцената още като ученик. Неговият репертоар наброява стотици рокендрол композиции, белязали френската поп музика. Дисковете му са се продали в общ тираж от 110 млн. екземпляра.  Калина Жекова", "date": "2017.12.06", "title": "AFP: Почина френският певец Джони Холидей"}
{"url": "http://www.focus-news.net/news/2017/12/06/2464314/afp-ek-shte-razkrie-planovete-si-za-reformi-v-evrozonata.html", "text": "Европейската комисия ще разкрие плановете си за реформи в еврозоната, въпреки съпротивата на Германия, която остава без правителство, предаде AFP. \r\nКомисията ще представи своите предложения, които първоначално бяха призвани да станат отговор на Брюксел на предизвикания от Брекзит шок, но сега мнозина разглеждат този ход като ненавременен и безсмислен. \r\nИдеите имат за цел да подтикнат към дискусии за бъдещето на еврото на срещата на върха на 15 декември. \r\nТе са отзвук на представената от френския президент инициатива за подсилване на валутния съюз, създадена с презумпцията, че Германия ще има проевроепейско настроено правителство до края на годината. \r\nВъпреки това, германският канцлер Ангела Меркел едва сега стартира втория опит да формира управляваща коалиция, за което мнозина се опасяват, че убива импулса за внасяне на промени в еврото в близкото бъдеще. \r\nСред предложените от Комисията реформи ще фигурират идеите за създаване на поста финансов министър за еврозоната, бюджет за борба с кризите в еврозоната и разширяване на правомощията на Европейския механизъм за стабилност – европейската версия на МВФ. Калина Жекова", "date": "2017.12.06", "title": "AFP: ЕК ще разкрие плановете си за реформи в еврозоната"}
{"url": "http://www.focus-news.net/news/2017/12/06/2464315/cnn-nad-180-000-zhiteli-na-kaliforniya-se-evakuirat-zaradi-prirodni-pozhari.html", "text": "Над 180 000 жители на американския щат Калифорния получиха нареждане за евакуация заради природни пожари, предаде CNN. По информация на властите, евакуацията засяга 38 000 души в окръг Вентура и 150 000 души в съседния окръг Лос Анжелис. \r\nТрима пожарникари са пострадали при потушаването на огъня. Животът им е вън от опасност. Пострадали сред населението няма, посочва началникът на службата за противопожарна охрана в Лос Анжелис. \r\nВъв вторник пламъците са се разпространили върху площ от 180 000 кв. км. Над 27 хиляди души вече са напуснали домовете си. \r\nПо данни на LA Times, огънят е унищожил 150 сгради. Над 250 000 жители са останали без електроснабдяване. Губернаторът на щата Джери Браун обяви извънредна ситуация в окръг Вентура. \r\nВ борбата със стихията участват около 1000 пожарникари. Като мярка за сигурност учебните заведения в района са затворени. Калина Жекова", "date": "2017.12.06", "title": "CNN: Над 180 000 жители на Калифорния се евакуират заради природни пожари"}
{"url": "http://www.focus-news.net/news/2017/12/06/2464316/pregled-na-mezhdunarodnite-novini-do.html", "text": "Шведската полиция разби международна престъпна група за трафик на хора, внасяла български просяци в Швеция, съобщи местната редакция на The Local. \r\nПолицейската операция срещу трафикантите се е провела при сътрудничеството на българските власти в леновете Крунубери и Калмар, както и на българска територия. Задържани са четирима мъже и една жена по подозрение в участие в трафик на хора, пети мъж е арестуван за пране на пари. В България са двама мъже на възраст между 40 и 60 години, за които е издадена заповед за екстрадиция в Швеция. Българската полиция издирва трети мъж, за когото предстои да бъде издадена международна заповед за арест. \r\nОперацията е стартирала през април т.г., когато двама мъже са отвлекли българин във Векшьо и след това са го подложили на побой. \r\nВ рамките на следствените действия полицията е успяла да проследи престъпната мрежа до основата й във Векшьо и е установила, че доставя в страната българи, принуждавайки ги да просят. Общо 20 българи – мъже и жени на възраст между 20 и 40 години, са станали жертва на трафикантите. \r\nШестима души са ранени при влаковата катастрофа близо до германския град Дюселдорф, съобщават от местните служби за спешна помощ, предаде BBC. \r\nТрима души са в тежко състояние, още трима са получили наранявания със средна тежест. Десетки хора са леко ранени. Никое от нараняванията не е животозастрашаващо. \r\nПо-рано стана известно, че пътнически влак се е сблъскал с товарна композиция в района на гарата в Меербуш. В Туитър пожарната служба съобщи, че спасяването на оставащите във влака хора е основен приоритет. От там добавят, че спасителите са в контакт с блокираните във вагоните пътници. \r\nСпоред противопожарната служба, в пътническия влак е имало 150 души. \r\nИнцидентът е станал в около 19,30 часа местно време, посочват от Дойчебан.\r\nПричината за сблъсъка засега е неизвестна. \r\nНад 180 000 жители на американския щат Калифорния получиха нареждане за евакуация заради природни пожари, предаде CNN. По информация на властите, евакуацията засяга 38 000 души в окръг Вентура и 150 000 души в съседния окръг Лос Анжелис. \r\nТрима пожарникари са пострадали при потушаването на огъня. Животът им е вън от опасност. Пострадали сред населението няма, посочва началникът на службата за противопожарна охрана в Лос Анжелис. \r\nВъв вторник пламъците са се разпространили върху площ от 180 000 кв. км. Над 27 хиляди души вече са напуснали домовете си. \r\nПо данни на LA Times, огънят е унищожил 150 сгради. Над 250 000 жители са останали без електроснабдяване. Губернаторът на щата Джери Браун обяви извънредна ситуация в окръг Вентура. \r\nВ борбата със стихията участват около 1000 пожарникари. Като мярка за сигурност учебните заведения в района са затворени. \r\nБританските сили за сигурност са предотвратили заговор за убийството на премиера в Даунинг стрийт, пише The Telegraph. \r\nИслямистки екстремист е планирал да взриви вратите на резиденцията на британския министър-председател с импровизирано взривно устройство, за да навлезе в сградата и да опита да убие Тереза Мей. \r\nВъв връзка с разследването са задържани двама мъже. Срещу тях са повдигнати обвинения за тероризъм. \r\nДетайлите около предполагаемия терористичен заговор бяха изложени пред членовете на кабинета на министрите по време на брифинг на директора на Ми5 Андрю Паркър. Той разкри, че британската разузнавателна служба за последните 12 месеца е разкрила 9 терористични заговора. \r\nНяколко часа преди брифинга бе публикуван официален доклад за терористичната атака в Манчестър, който разкрива, че атентаторът е бил поставен под наблюдение от силите за сигурност и че смъртоносният акт би могъл да бъде предотвратен. Според информацията, по-рано тази година агентите на Ми5 са разчели неправилно разузнавателни данни за Салман Абеди и неговият случай е трябвало да бъде дискутиран на среща, насрочена девет дни след атаката на стадион „Манчестър Арена“ от месец май. \r\nВътрешно разследване за действията на Ми5 и полицията по отношение на четирите извършени тази година терористични атаки на Острова, разкрива още, че един от нападателите от атаката на лондонския мост Лондон бридж е бил обект на активно разследване от службите за сигурност. \r\nНападателят от Уестминстърския мост Халлид Масуд пък е гледал видеа със самоубийствени атентати в „Ютюб“ дни преди да извърши атаката. \r\nМеждународният олимпийски комитет извади Русия от Зимните олимпийски игри в Пьончан, Южна Корея, заради допинг скандала от Игрите в Сочи, пише Sydney Morning Herald. \r\nНаказанието, което няма прецедент в историята на Олимпийските игри, бе оповестено във вторник след продължителното разследване на комитета. Заключенията посочват Русия за виновна за подкрепяна от държавата допинг програма. Схемата навярно може единствено да се съпоставя с мащабната програма, реализирана през 60-те, 70-те и 80-те години на миналия век в Източна Германия. \r\nСега спортният свят чака с нетърпение да види какъв ще е отговорът на Москва. Някои руски представители заплашиха с бойкот, ако МОК наложи строго наказание. \r\nПредседателят на Руския олимпийски комитет Александър Жуков заяви във вторник, че руските атлети ще обжалват забраната в Спортния арбитражен съд. \r\nЕвропейската комисия ще разкрие плановете си за реформи в еврозоната, въпреки съпротивата на Германия, която остава без правителство, предаде AFP. \r\nКомисията ще представи своите предложения, които първоначално бяха призвани да станат отговор на Брюксел на предизвикания от Брекзит шок, но сега мнозина разглеждат този ход като ненавременен и безсмислен. \r\nИдеите имат за цел да подтикнат към дискусии за бъдещето на еврото на срещата на върха на 15 декември. \r\nТе са отзвук на представената от френския президент инициатива за подсилване на валутния съюз, създадена с презумпцията, че Германия ще има проевроепейско настроено правителство до края на годината. \r\nВъпреки това, германският канцлер Ангела Меркел едва сега стартира втория опит да формира управляваща коалиция, за което мнозина се опасяват, че убива импулса за внасяне на промени в еврото в близкото бъдеще. \r\nСред предложените от Комисията реформи ще фигурират идеите за създаване на поста финансов министър за еврозоната, бюджет за борба с кризите в еврозоната и разширяване на правомощията на Европейския механизъм за стабилност – европейската версия на МВФ. \r\nВластите в Малта повдигнаха обвинения срещу трима души за убийството на разследващата журналистка Дафне Каруана Галиция, предаде Reuters. Каруана Галиция, известна с разследванията си срещу корупцията на високите етажи в политиката, загина, след като автомобилът й бе взривен пред дома й на 16 октомври. Убийството шокира страната и създаде опасения в ЕС относно върховенството на закона на малкия средиземноморски остров. \r\nОбвинения са повдигнати срещу Винс Мускат и братята Алфред и Джордж Деджорджо. Засега не е известно дали полицията смята, че тримата са действали сами или са били наети от други. Тримата са пледирали невинни. \r\nВ понеделник органите на реда задържаха 10 души във връзка с разследването за убийството на журналистката. Не е ясно дали останалите седем заподозрени ще бъдат освободени или дали ще бъдат повдигнати обвинения срещу тях на по-късен етап. \r\nБлизък на Каруана Галиция каза пред Reuters, че журналистката никога не е разследвала тримата обвинени.", "date": "2017.12.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/06/2464317/arabskite-lideri-kritikuvat-namerenieto-na-donald-tramp-da-priznae-erusalim-za-stolitsa-na-izrael-obzor.html", "text": "В серия от телефонни разговори с арабските лидери във вторник президентът на САЩ Доналд Тръмп очерта намерението си да премести американското посолство в Израел от Тел Авив в Ерусалим, което бе посрещнато с неодобрение в региона и отвъд него. \r\nТръмп разговаря с палестинския президент Махмуд Аббас, египетския държавен глава Абдел Фатах Сиси, краля на Саудитска Арабия Салман ибн Абдулазиз ал Сауд  и краля на Йордания Абдула Втори. Всички те разкритикуваха плана, като предупредиха, че той ще подкопае стабилността в региона и ще заличи надеждите за постигане на мир в обозримото бъдеще. \r\nОсвен това Тръмп разговаря и с израелския премиер Бенямин Нетаняху, който отдавна лобира за изместването на посолството в Ерусалим. \r\nОчаква се в сряда американският държавен глава да даде изявление,  в което да обяви решението си да признае Ерусалим за столица на Израел. \r\nВисокопоставени представители на администрацията на Тръмп казаха  пред CNN, че в сряда президентът на САЩ ще признае официално Ерусалим за столица на Израел и ще нареди на Държавния департамент да започне процес на дислоциране на американското посолство от Тел Авив в Ерусалим. \r\nИзявлението на Тръмп е планирано за сряда в 13.00 часа местно време. В него той ще „признае реалността“, че Ерусалим отдавна е седалище на израелското правителство, казаха източници от Белия дом. Те подчертават, че решението няма да повлияе по никакъв начин границите на бъдещите израелска и палестинска държави. \r\nТози ход притеснява партньорите на САЩ, тъй като той прекрачва международните норми и има потенциала да дестабилизира региона. Признаването на Ерусалим за столица на Израел може да провали усилията на неговия зет Джаред Кушнер за съживяване преговорите в рамките на близкоизточния мирен процес, може да предизвика протести в региона, което би създало риск за американската армия и дипломатическия персонал там и може да стане пропагандно оръжие в ръцете на екстремистки групировки и Иран, предупреждават анализатори. \r\nОще преди да бъде обявено окончателно решение, се надигна гневна реакция в Близкия изток, като Йордания, Саудитска Арабия и Катар разкритикуваха очакваното решение и призоваха администрацията да размисли. \r\nПалестинските лидери организират протести, заради които Държавния департамент на САЩ предупредиха служителите си в Израел и техните семейства да не посещават Стария град на Ерусалим и Западния бряг. \r\n“Поради множеството обаждания за готвени демонстрации в Ерусалим и Западния бряг на 6 декември, се забранява на служителите на американското правителство и членовете на семействата им да осъществяват лични посещения в Стария град на Ерусалим и Западния бряг“, пишат от Държавния департамент.\r\n„Официални посещения на служители на американското правителство в Стария град на Ерусалим и Западния бряг е позволено само за много важни задачи и с предприемането на допълнителни мерки за сигурност“.\r\nСпоред пратеника на Палестинската автономия в САЩ Хусам Зомлот, ако правителството на Доналд Тръмп официално признае Йерусалим за столица на Израел, това ще повлияе негативно на мирния процес в Близкия изток.\r\n„Ако подобно решение бъде взето, ще има катастрофални последствия“, заяви Зомлот – главен представител на Организацията за освобождение на Палестина във Вашингтон. „Това всъщност ще бъде целувка на смъртта за двудържавното решение на въпроса, защото Йерусалим е в самото сърце на това решение“, допълни той. \r\nСпоред Зомлот това би дало сигнал на палестинците, че си губят времето в „празен“ мирен процес. \r\nВъв вторник държавният глава на Турция Реджеп Тайип Ердоган предупреди, че Анкара може да прекрати дипломатическите си отношения с Израел, ако САЩ официално признаят Ерусалим за столица на държавата – акт, който е „червена линия“ за мюсюлманите.\r\n„Измъчвам се от съобщенията, че САЩ се готвят да признаят Ерусалим за столица на Израел. Г-н Тръмп, Ерусалим е червената линия на мюсюлманите. Това е нарушение на международното право - да се вземе решение в подкрепа на Израел, докато раните на палестинското общество все още кървят\", подчерта Ердоган в рамките на среща на управляващата в Анкара „Партия на справедливостта и развитието“. \r\n„... това може да доведе до скъсване на връзките на Турция с Израел. Предупреждавам САЩ да не предприемат подобна стъпка, която ще задълбочи проблемите на региона\", допълни Ердоган. \r\nСаудитска Арабия предупреди, че решението може да разпрати вълни в региона, като допълнително усложни палестино-израелския конфликт, възпрепятствайки продължаващия мирен процес и провокирайки остра емоционална реакция в мюсюлманите по света. \r\n Кралят на Мароко Мохамед VI също отправи предупреждение към американския лидер да не мести американското посолство в Ерусалим. В отворено писмо до държавния глава на САЩ кралят на Мароко изразява своето лично дълбоко безпокойство относно и безпокойството сред арабските и мюсюлманските народи относно намерението на Тръмп да признае града за столица на Израел. \r\n„Тази стъпка ще се отрази негативно върху перспективите за справедливо и всеобхватно решение на палестино-израелския конфликт, се казва в писмото. В него кралят призовава Тръмп да избягва действия, които биха могли да обострят усещанията за фрустрация и разочарование, които са в основата на екстремизма и тероризма. \r\nВърховният представител на Европейския съюз по въпросите на външните работи и политиката на сигурност Федерика Могерини заяви във вторник, че статутът на Ерусалим трябва да бъде решен „чрез преговори\", след като Вашингтон даде индикации, че президентът на САЩ Доналд Тръмп ще признае града като столица на Израел. „Трябва да бъде намерен път чрез преговори за решаването на статута на Ерусалим като бъдеща столица на две държави, така че да бъдат изпълнени стремежите и на двете страни“, подчерта Могерини след разговор в Брюксел с държавния секретар на САЩ Рекс Тилерсън. \r\nЕС, който подкрепя двудържавното решение на конфликта, предупреди да не бъдат предприемани каквито и да било стъпки, които биха застрашили мирните преговори. \r\n„Европейският съюз подкрепя възобновяването на смислен мирен процес за двудържавно решение. Ние вярваме, че всяко действие, което би подкопало това усилие, трябва абсолютно да бъде избегнато“, подчерта италианският дипломат. \r\nПрезидентът на Франция Еманюел Макрон проведе телефонен разговор със своя американски колега и изрази притеснения спрямо намерението му да признае Йерусалим за столица на Израел.\r\n„Президентът на Франция изрази загрижеността си относно възможността САЩ едностранно да определят Йерусалим за столица на Израел“, пише в официално заявление от Елисейския дворец. „Всяко подобно решение „трябва да бъде в рамките на преговорите между Израел и палестинците“, се добавя в документа.", "date": "2017.12.06", "title": "Арабските лидери критикуват намерението на Доналд Тръмп да признае Ерусалим за столица на Израел (ОБЗОР)"}
{"url": "http://www.focus-news.net/news/2017/12/06/2464318/sofiya-izvarsheni-sa-obrabotki-sas-smesi-protiv-zaledyavane-na-opasni-i-stramni-uchastatsi-v-nyakolko-rayona-na-grada.html", "text": "Извършени са обработки със смеси против заледяване на опасни и стръмни участъци в няколко района на града. Това съобщиха от пресцентъра на Столична община. Информацията за обстановката в столицата е към 6.00 часа. През нощта екипи на фирмите, ангажирани с почистването на снега, са извършили обработки със смеси против заледяване на опасни и стръмни участъци в районите „Кремиковци“, „Панчарево“, „Витоша“ и „Слатина“. Обработени са участъци на Южната дъга и са опесъчени пътищата в природен парк Витоша. Градският транспорт се движи нормално.", "date": "2017.12.06", "title": "София: Извършени са обработки със смеси против заледяване на опасни и стръмни участъци в няколко района на града"}
{"url": "http://www.focus-news.net/news/2017/12/06/2464319/sport-manchestar-yunayted-zavarshi-na-parvo-myasto-v-grupa-a-na-shampionska-liga.html", "text": "Футбол: Манчестър Юнайтед победи с 2:1 ЦСКА Москва в последния си мач от груповата фаза на Шампионска лига и оглави класирането в Група \"А\" с 15 точки.\r\nВ другия двубой от групата Базел победи с 2:0 при гостуването си на Бенфика. Така швейцарският отбор, който завърши на второ място в групата с 12 точки, също продължава напред към елиминационната фаза на турнира.\r\nЦСКА Москва е трети с актив от 9 точки и ще продължи участие в Лига Европа. На последно място в Група \"А\" остана Бенфика.\r\nРезултати от двубоите в другите групи:\r\nБайерн Мюнхен - Пари Сен Жермен 3:1\r\nСелтик - Андерлехт 0:1\r\nРома - Карабах - 1:0\r\nЧелси - Атлетико Мадрид 1:1\r\nБарселона - Спортинг Л 2:0\r\nОлимпиакос - Ювентус 0:2", "date": "2017.12.06", "title": "Спорт: Манчестър Юнайтед завърши на първо място в Група \"А\" на Шампионска лига"}
{"url": "http://www.focus-news.net/news/2017/12/06/2464320/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са предимно сухи, по усойните места са мокри, заледени и обработени. Ограничена видимост поради мъгла има до 20 м в проход Троянски.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: Временно движението при п.в. Кочериново на км 355+564 се осъществява с повишено внимание, поради авария в електрическото захранване. Срок до 11.12.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\n\tПът III-602: Движението Мала Фуча-Бабино от км 18+850 до км 24+440  е ограничено \r\nОбходен маршрут:\r\n¬ - МПС, движещи се в посока с. Мала-Фуча-Бабино се насочват от път III-602, през общински път през селата Коркина-Шатрово-Паничарево- републикански път II-62-общински път с. Долистово-Бабинска река-с.Бабино\r\n - МПС, движещи се в посока Бабино-Мала Фуча се насочват от път III-602,\r\nобщински път през селата с. Бабинска река-Долистово-ТЕЦ „Бобов дол”-републикански път II-62-с.Паничарево-Шатрово-Коркина.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.06", "title": "Актуална пътна обстановка"}
{"url": "http://www.focus-news.net/news/2017/12/06/2464321/predstoyashti-sabitiya-v-stranata-za-6-dekemvri-agentsiya-fokus.html", "text": "***\r\nОт 09.00 часа ще започне редовното пленарно заседание на Народното събрание.\r\n***\r\nОт 10.00 часа в Министерски съвет ще се проведе редовното правителствено заседание.\r\n***\r\nОт 15.30 часа в хотел „Маринела“, зала „София“, председателят на Народното събрание Цвета Караянчева ще връчи годишната награда на вестник „Български фермер” - „Агробизнесмен на България”. В церемонията участие ще вземе и зам.-министърът на земеделието, храните и горите Вергиния Кръстева.\r\n***\r\nОт 11.00 часа Прокурорската колегия на ВСС ще проведе заседание за изслушване на кандидата и избор на директор на Националната следствена служба.\r\n***\r\nОт 09.00 часа омбудсманът Мая Манолова ще се яви на делото, което се води във ВАС срещу отказа на изпълнителния директор на „Топлофикация-София“ ЕАД Георги Беловски да предостави достъп до обществена информация за дейността на дружеството по събиране на вземанията си по съдебен ред.\r\n***\r\nОт 09.30 часа ХIV състав на Специализирания наказателен съд ще гледа делото срещу Валери С., Севделин П., Мирослав П. и Атанас Л. за организиране и ръководене на организирана престъпна група. \r\n***\r\nОт 10.00 часа IX състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група. \r\n***\r\nОт 10.00 часа VI състав на Специализирания наказателен съд ще гледа делото срещу Иван Г., Чавдар Г. и Павел Б. за организиране и ръководене на организирана престъпна група. \r\n***\r\nОт 11.00 часа Х състав на Специализирания наказателен съд ще гледа делото срещу Кольо К., Мариета В., Галина В., Маргарита К. и Кирил К. за образуване и ръководене на организирана престъпна група. \r\n***\r\nОт 14.30 часа в зала Изток на Народното събрание ще се проведе конференция на тема: „Биоподобните лекарствени продукти - настояще и бъдеще за устойчиво здравеопазване“.\r\n***\r\nОт 14.30 часа в зала 238 в сградата на Народното събрание на пл. „Княз Александър I“, комисията по Правни въпроси ще проведе обсъждане с главния прокурор Сотир Цацаров на основание чл. 27 от Правилника за организацията и дейността на Народното събрание. \r\n***\r\nОт 11.30 часа в зала 5 на Община Благоевград ще се проведе работна среща, на която ще бъдат обсъдени номинациите във връзка с церемонията „Спортист на годината“.\r\n***\r\nОт 09.30 часа ще се проведе тържествена сесия на Общински съвет – Бургас. \r\n***\r\nОт 09.00 часа в пункт за базиране Бургас ще се проведе ритуал по посрещане на базов миночистач „Шквал” при завръщането му от участие в състава на Втората постоянна противоминна група кораби на НАТО (SNMCMG2).\r\n***\r\nОт 09.00 часа в Културен център „Морско казино\" за първи път публично ще бъде показано оригиналното завещание на най-големия дарител и благодетел на Бургас - Александър Георгиев Коджакафалията. Безценният документ е акцент в изложбата „Завръщане въ стария Бургасъ\", която е посветена на празника на града - Никулден.\r\n***\r\nОт 10.30 часа представителни части от гарнизон Бургас ще участват в тържествено издигане на националното знаме на площад „Атанас Сиреков” пред сградата на Община Бургас. Военните моряци съвместно с Община Бургас ще приготвят и раздадат риба и рибен курбан за гражданите и гостите на града на главната улица до сградата на община Бургас и пред църквата „Св. св. Кирил и Методий“. След това ще се проведе литийно шествие до Моста в Морската градина, където ще бъдат хвърлени венци и цветя в морето в памет на загиналите моряци и рибари.\r\n***\r\nВ 13.30 часа на Никулден на площад „Атанас Сиреков“, пред сградата на Община Бургас, за пети пореден път всички именици ще могат да се снимат за „Златната снимка за поколенията“. Имениците ще получат специална никулденска значка и копие от неповторимия кадър.\r\n***\r\nВ 14.00 часа младежи организират най-дългото никулденско хоро в Бургас. На три лъча в центъра на града ще се поведе хоро от ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА „Никола Гинов“ и ПФА „Странджа“. Лъчовете ще се съберат на площад „Атанас Сиреков“, където ще се завие дългото хоро, в което ще могат да се включат и всички именици на Бургас след общата снимка пред сградата на Общината.\r\n***\r\nОт 11.00 часа пред православния храм „Св. Николай Чудотворец” ще се проведе военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. След приключването на ритуала, пред православния храм „Св. Николай Чудотворец”, ще бъде раздаден  рибен курбан на гражданите и гостите на град Варна, приготвен в походна кухня от личен състав от Военноморските сили.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Борислав Нанков ще има приемен ден. Записвания могат да се правят на тел: 052/ 600 015.\r\n*** \r\nОт 19.00 часа в малка зала на МДТ „К. Кисимов“ ще бъде представен спектакъла „Няма да платим“ по Дарио Фо – театрален спектакъл, премиера.\r\n***\r\nОт 10.00 часа кметът на Община Видин Огнян Ценков ще присъства на празничната Света литургия по случай Никулден в митрополитския храм \"Св. Николай Чудотворец\". След това той ще се включи в традиционното литийно шествие до централния понтон на брега на р. Дунав.\r\n***\r\nОт 09.00 часа в храм „Св. Николай“ ще се състои празнична архиерейска света литургия, по повод 150-годишнината на храма.\r\n***\r\nОт 10.00 часа във фоайето на РБ „Христо Ботев“ ще бъде открита изложба „Пощенски картички - XX век“.\r\n***\r\nОт 12.00 часа на пл. „Христо Ботев“ ще бъде представена изложба-базар на никулденски шарани и курбан за празника. \r\n***\r\nОт 16.30 часа на пл. „Христо Ботев“ ще бъдат открити коледно-новогодишните празници, ще бъдат запалени и светлините на коледната елха в града. \r\n***  \r\nОт 10.00 часа в Общинската библиотека ще се проведе„Коледни вълшебства“ - празник за децата - читатели на Общинска библиотека.\r\n***  \r\nОт 10.00 часа в Клуба на пенсионера „Асен Разцветников“ ще се проведе \"Никулденска трапеза” - общоселски празник.\r\n***  \r\nОт 11.00 часа в НЧ „Иван Вазов - 1893“ ще бъде представена Кулинарна изложба с традиционни рибни ястия, посветена на православния празник Никулден.\r\n***\r\nОт 09.00 часа в детска градина №10 ще се играе кукленият спектакъл „Коледата е за всички“ на Държавен куклен театър „Дора Габе“.\r\n***\r\nВ Окръжния съд ще бъде открита коледна изложба на ателие „Стела и Дара“ при Младежки център – Добрич с ръководители Стела Славова и Даринка Стаматова.\r\n***\r\nОт 10.00 часа в читалище „Братство” ще бъде открита изложба с репродукции на Василия и на Васил Стоилови. \r\n***\r\nОт 13.00 часа в залата на Община Кюстендил ще бъде открита Международната научна конференция „Първата световна война на Балканите и участието на България в нея”.\r\n*** \r\nОт 09.30 часа Окръжен съд – Пазарджик ще гледа делото срещу 14 обвиняеми за разпространение идеите на ИДИЛ.\r\n***\r\nОбщинските съветници от ПП ГЕРБ в град Пловдив ще проведат приемни с гражданите. В офиса на партията в район „Южен” на ул. „Академик Петър Динеков”№1А приемният ден на Радослава Ташкова, председател на Групата на ПП ГЕРБ и заместник-председател на Общински съвет – Пловдив и общинският съветник Георги Василев ще бъде от 16.00 до 18.00 часа. В същия офис от 17.30 до 18.30 часа с граждани ще се среща д-р Аргир Аргиров. В офиса на ПП ГЕРБ в район „Източен” на ул. „Коста Паница” №5, Ани Лафчиева ще приема граждани от 17.00 до 18.30 часа, а Емил Русинов от 17.30 до 18.30 часа. \r\n***\r\nОт 11.30 часа в СУ „ Йордан Йовков“ ще състои официално тържество по повод поставянето на къщичка-библиотека в училището.\r\n*** \r\nОт 15.00 часа в комплекс „Светиниколско училище“ ще се проведе тържество по повод деня на Свети Николай Чудотворец и Деня на банкера. \r\n*** \r\nОт 18.30 часа в салона на Читалището ще бъде представена Театрална постановка на Театър „Иван Димов“ - Хасково от Елин Рахнев, постановка Пламен Масларов.\r\n***\r\nВ 17.00 часа със запалване светлините на коледната елха ще започне програмата за коледните и новогодишните празници в Сливен. \r\n***\r\nОт 19.30 часа в Кукления театър ще се играе постановката „Февруари“ по Питър Барнс. \r\n*** \r\nОт 10.00 часа в Регионален исторически музей - Шумен ще бъде организирана тематична беседа „Никулден в музея“.\r\n*** \r\nОт 11.00 часа ще бъде открита обновена спортна база.\r\n*** \r\nОт 16.00 часа в НЧ „Напредък - 1869“ ще се проведе общинско литературно четене и отбелязан рождения ден на литературен клуб „Сладкодумци“. \r\n*** \r\nОт 16.30 часа в хотел „Шумен“ ще се проведе Ден на шуменските дарители. \r\n*** \r\nОт 17.00 часа в изложбената зала на РБ „Ст. Чилингиров“ще се състои мултимедийно представяне на пейзажи от Мароко на пътешественика Венцислав Илиев.", "date": "2017.12.06", "title": "Предстоящи събития в страната за 6 декември (Агенция „Фокус“)"}
{"url": "http://www.focus-news.net/news/2017/12/06/2464322/predstoyashti-mezhdunarodni-sabitiya-za-6-dekemvri-agentsiya-fokus.html", "text": "***Руският президент Владимир Путин ще даде реч пред национален форум за доброволци, след решението на Международния олимпийски комитет да извади Русия от зимната олимпиада в Пьончан през 2018 година\r\n***Държавният секретар на САЩ Рекс Тилърсън и външните министри на страните-членки на НАТО ще проведат среща, на която ще обсъдят широк спектър от теми, включително Северна Корея, Русия, тероризма и разширяването на Алианса\r\n***Европейската комисия ще разкрие плановете си за задълбочаването на интеграцията в еврозоната, включително за трансформацията на фонда за кредитиране в Европейски валутен фонд\r\n***Крал Абдула II от Йордания ще пристигне на посещение в Анкара, където ще се срещне с президента на Турция Реджеп Таийп Ердоган, след разкритията, че американския президент Доналд Тръмп се готви да премести американското посолство в Израел от Тел Авив в Ерусалим\r\n***Бившият грузински президент и бивш губернатор на украинската Одеска област Михаил Саакашвили е призован да се яви пред съдебните власти на Украйна, които го обвиниха, че участва във финансиран от Русия заговор за сваляне на украинската власт\r\n***", "date": "2017.12.06", "title": "Предстоящи международни събития за 6 декември ( Агенция „Фокус“ )"}
{"url": "http://www.focus-news.net/news/2017/12/06/2464323/nimh-dnes-shte-ima-promenliva-oblachnost-maksimalnite-temperaturi-shte-sa-mezhdu-5-i-10.html", "text": "Днес ще има променлива облачност, по-значителна преди обяд над западната половина на страната, а след обяд над източната, но валежи са малко вероятни. Ще духа умерен до силен вятър от запад-северозапад. Дневните температури ще се повишат и максималните ще са предимно между 5° и 10°, в София около 5°. Това съобщи за Агенция „Фокус” дежурният синоптик  Христо Христов от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време. След обяд ще има по-значителни временни увеличения на облачността. Ще духа умерен, временно силен вятър от запад-северозапад. Максималните температури ще са 6°-8°. Температурата на морската вода е 11°-13°. Вълнението на морето ще е 2-3 бала.\r\nНад планините ще има временни увеличения на облачността; валежи са малко вероятни. Ще духа силен по високите и откритите части до бурен вятър от север-северозапад. Максималната температура на височина 1200 метра ще е около 1°, на 2000 метра - около  минус 6°.\r\nАтмосферното налягане е по-високо от средното за декември. През деня ще се задържи почти без промяна.", "date": "2017.12.06", "title": "НИМХ: Днес ще има променлива облачност, максималните температури ще са между 5° и 10°"}
{"url": "http://www.focus-news.net/news/2017/12/06/2464324/darzhavniyat-glava-rumen-radev-e-na-poseshtenie-vav-frantsiya.html", "text": "Държавният глава Румен Радев е на работно посещение във Френската република по покана на президента Еманюел Макрон. Това съобщиха от прессекретариата на държавния глава. Президентът Радев е във Франция от 4 декември, а днес е последният ден от визитата му. Тя е продължение на диалога на най-високо равнище между България и Франция след срещата на двамата президенти в двореца Евксиноград през август т.г. \r\nДнес се очаква президентът Румен Радев да посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.06", "title": "Държавният глава Румен Радев е на посещение във Франция"}
{"url": "http://www.focus-news.net/news/2017/12/06/2464325/parlamentat-shte-razgleda-doklada-na-natsionalnoto-byuro-za-kontrol-na-srs-za-2016-g.html", "text": "Парламентът ще разгледа доклада на Националното бюро за контрол на специални разузнавателни средства (СРС) за 2016 г. Това предвижда седмичната проектопрограма за работа на Народното събрание. Предложението за разглеждане на доклада е направено от ПГ на „БСП за България“.  Предложението на ДПС в дневния ред на парламента са промените в Закона за банковата несъстоятелност, които ще бъдат разгледани на второ четене. Те имат за цел да възпрепятстват недобросъвестните действия на лица, придобиващи фиктивно вземания с произход КТБ, както и възстановяване на неправомерно заличени обезпечения по време на квестатурата на банката. От ПГ на „Обединени патриоти“ предлагат промени в Наказателния кодекс, които ще бъдат разгледани на първо четене.", "date": "2017.12.06", "title": "Парламентът ще разгледа доклада на Националното бюро за контрол на СРС за 2016 г."}
{"url": "http://www.focus-news.net/news/2017/12/06/2464326/predsedatelyat-na-narodnoto-sabranie-tsveta-karayancheva-shte-vrachi-godishnata-nagrada-agrobiznesmen-na-balgariya.html", "text": "Председателят на Народното събрание Цвета Караянчева ще връчи годишната награда на вестник „Български фермер” - „Агробизнесмен на България”. Церемонията ще бъде от 15.30 часа днес в зала „София” на столичния хотел „Маринела”. Това съобщиха от пресцентъра на Народното събрание.\r\nНаградата, която се присъжда от 1991 г., е за изявен и заслужил със своите идеи, проекти и иновации агробизнесмен, чиито усилия помагат за това българското земеделие да бъде на нивото на сектора във водещите аграрни страни в Европа и по света. \r\nПредседателят на Народното събрание Цвета Караянчева ще приветства участниците в годишната среща на агробизнеса с ръководствата на Министерството на земеделието, храните и горите и Държавен фонд „Земеделие“.", "date": "2017.12.06", "title": "Председателят на Народното събрание Цвета Караянчева ще връчи годишната награда „Агробизнесмен на България”"}
{"url": "http://www.focus-news.net/news/2017/12/06/2464327/pravitelstvoto-shte-razgleda-aktualiziranata-strategiya-za-natsionalna-sigurnost-na-republika-balgariya.html", "text": "Правителството ще разгледа актуализираната Стратегия за национална сигурност на Република България. Това предвижда първа точка от дневния ред на министрите за днешното правителствено заседание. Проекторешението е внесено от министър-председателя Бойко Борисов. На вниманието на Министерски съвет се поставя и проект за решение във връзка с участието на контингент от въоръжените сили на Република България във военната операция на ЕС в Босна и Херцеговина – „Атлеа“. Кабинетът ще обсъди и позицията на България за заседанието на Съвета на Европейския съюз по земеделие и рибарство, което ще се проведе на 11 и 12 декември в Брюксел.", "date": "2017.12.06", "title": "Правителството ще разгледа актуализираната Стратегия за национална сигурност на Република България"}
{"url": "http://www.focus-news.net/news/2017/12/06/2464328/afp-germanskite-sotsialdemokrati-vzemat-reshenie-za-nov-sayuz-s-konservatorite-na-merkel.html", "text": "Германските социалдемократи в четвъртък ще вземат решение дали да се включат в управляващата коалиция с консерваторите на канцлера Ангела Меркел и така да сложат край на продължилата с месеци политическа парализа в най-голямата икономика в Европа, предаде AFP. \r\nЛидерът на партията Мартин Шулц поиска от силно разделените социалдемократи зелена светлина за начало на първоначални преговори за съюз с Меркел в още едно коалиционно правителство, което трябва да започне работа през 2018 г. \r\n„За нас нищо не е предопределено“, каза Шулц по-рано тази седмица, като отбеляза, че друга опция е да се позволи на Меркел да управлява правителство на малцинството. Канцлерът отхвърля идеята, като заявява, че това ще създаде нестабилност. \r\nШулц, който на изборите от септември претърпя най-тежки загуби, сега се оказва в ключова позиция. Той обещава да извоюва възможно най-много отстъпки от консерваторите, включително увеличение на социалните помощи и стъпки към повече солидарност в Европа. \r\nТой подкрепя също реформаторската визия на френския президент Еманюел Макрон за ЕС както и отказа от твърдата позиция на Берлин, изискващ строга икономия в ударените от криза икономики. Калина Жекова", "date": "2017.12.06", "title": "AFP: Германските социалдемократи вземат решение за нов съюз с консерваторите на Меркел"}
{"url": "http://www.focus-news.net/news/2017/12/06/2464329/prokurorskata-kolegiya-na-vss-shte-izbere-nov-direktor-na-natsionalnata-sledstvena-sluzhba.html", "text": "От 11.00 часа днес Прокурорската колегия на ВСС ще проведе заседание за изслушване на кандидата и избор на директор на Националната следствена служба. В избора ще участва само един кандидат - Борислав Сарафов – заместник на главния прокурор при Върховна касационна прокуратура. Прокурор Сарафов е единствен участник в процедурата, а кандидатурата му бе предложена от членовете на Прокурорската колегия Евгени Диков, Пламена Цветанова, Пламен Найденов, Даниела Машева и Сотир Цацаров, главен прокурор на Република България. Изслушването на кандидата ще се ръководи от председателстващия заседанието и се излъчва онлайн чрез интернет страницата на ВСС. Кандидатът ще бъде представен от вносител на предложението, след което Комисията по атестирането и конкурсите ще докладва на Колегията постъпилите предложения, становища, резултати от проверки и заключения за притежаваните от кандидата професионални качества. \r\nПрокурорската колегия на ВСС приема решението за избор на директор на НСлС с мнозинство не по-малко от 8 гласа от членовете си.", "date": "2017.12.06", "title": "Прокурорската колегия на ВСС ще избере нов директор на Националната следствена служба"}
{"url": "http://www.focus-news.net/news/2017/12/06/2464330/narodnoto-sabranie-shte-bade-domakin-na-konferentsiya-na-tema-biopodobnite-lekarstveni-produkti-nastoyashte-i-badeshte-za-ustoychivo-zdraveopazvane.html", "text": "Народното събрание ще бъде домакин на конференция на тема „Биоподобните лекарствени продукти - настояще и бъдеще за устойчиво здравеопазване“. Това съобщиха от пресцентъра на Народното събрание. Форумът, който е под патронажа на парламентарната Комисия по здравеопазването, ще започне в 14.30 часа днес в зала „Изток” на Народното събрание. Конференцията е организирана от Българската генерична фармацевтична асоциация (БГФармА) и Лекарства за Европа (Европейската асоциация за генерични и биоподобни лекарства). \r\nУчастниците в конференцията ще обсъдят политики за увеличаване на социалните ползи от прилагането на биоподобни лекарствени продукти, тяхното навлизане на европейския пазар, ценообразуването и реимбурсирането на биоподобните лекарствени продукти, както и ролята им за здравната система. \r\nВъв форума ще участват председателят на Комисията по здравеопазването д-р Даниела Дариткова, председателят на Националния съвет по цени и реимбурсиране на лекарствени продукти проф. д-р Николай Данчев, председателят на Консорциума на Международната асоциация по фармакоикономика за Централна и Източна Европа проф. Генка Петрова, директорът на дирекция „Лекарствени продукти, медицински изделия и контрол по предписване и отпускане“ към Националната здравноосигурителна каса д-р Галя Кондева, изпълнителният директор на Изпълнителната агенция по лекарствата доц. Асена Стоименова и др. На конференцията са поканени представители на държавните институции, на съсловните организации в сферата на здравеопазването, на професионални и пациентски организации, водещи български медицински специалисти и експерти.", "date": "2017.12.06", "title": "Народното събрание ще бъде домакин на конференция на тема „Биоподобните лекарствени продукти - настояще и бъдеще за устойчиво здравеопазване“"}
{"url": "http://www.focus-news.net/news/2017/12/06/2464331/gd-granichna-politsiya-intenziven-e-trafikat-za-tovarni-avtomobili-na-izhoda-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изхода на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2017.12.06", "title": "ГД „Гранична полиция“: Интензивен е трафикът за товарни автомобили на изхода на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2017/12/06/2464332/vas-shte-gleda-deloto-na-ombudsmana-maya-manolova-sreshtu-toplofikatsiya.html", "text": "От 9.00 часа днес омбудсманът Мая Манолова ще се яви на делото, което води срещу отказа на изпълнителния директор на „Топлофикация-София“ ЕАД Георги Беловски да предостави достъп до обществена информация за дейността на дружеството по събиране на вземанията си по съдебен ред. Това съобщиха от пресофиса на омбудсмана.\r\nДелото е на втора инстанция във Върховния административен съд (ВАС), след като омбудсманът го спечели на първа пред Административния съд – София–град на 29 март 2017 г. \r\nНа 7 октомври 2016 г. общественият защитник прати писмо до мениджмънта на дружеството с десет въпроса по Закона за достъп до обществена информация (ЗДОИ). Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР.  По информация на обществения защитник над 15 млн. лева е събрало дружеството от юрисконсултски хонорари през 2015 г., чрез започнатите дела срещу 21 хиляди столичани. В тези производства „Топлофикация“ е поискала минимум 300 лева пред съда, 350 лева пред частен съдебен изпълнител, дължими са и 300 лева по исковото производство. В същото време, от бизнес плана за развитие на дружеството, представен пред Столичния общински съвет, става ясно, че „Топлофикация“ е платила около 3 млн. лв. на външни адвокатски кантори. \r\nВ рамките на 14-дневния срок омбудсманът не получи отговор, съгласно законовите изисквания. Вместо това, от „Топлофикация“ изразиха писмено становище, в което се твърди, че поисканата информация и субекти не попадат в приложното поле на ЗДОИ.\r\nНа 30 ноември м.г. Манолова обжалва пред Административен съд София-град отказа на изпълнителния директор на „Топлофикация София“ ЕАД да предостави информация, отнасяща се до дейността на дружеството по събиране на вземанията си по съдебен ред.\r\nВ жалбата си тя подчерта, че „топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя бе категорична, че „исканата информация е „обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“.\r\nНа 2 февруари т.г. омбудсманът се яви лично и пледира  в защита на искането си при разглеждането на делото срещу „Топлофикация” в Административния съд, а на 29 март излезе решение на първа инстанция в полза на Мая Манолова, което дружеството обжалва пред ВАС.  \r\nЕто въпросите, на които „Топлофикация“ дължи отговори:\r\n1. Какъв е размерът на присъдените юрисконсултски възнаграждения по съдебни и изпълнителни дела, заведени от „Топлофикация София“ ЕАД за 2015 год.? \r\n2. Колко от присъдените на Топлофикация за 2015 г. юрисконсултски възнаграждения са събрани, как са осчетоводени и как са разходвани? \r\n3. Колко юрисконсулти са работили в дружеството през 2015 г. и какъв е размерът на трудовите им възнаграждения за същата година? \r\n4. Какъв е размерът за 2015 г. на изплатените от дружеството заплати и допълнително материално стимулиране на юрисконсултите? \r\n5. Какъв е размерът на средствата, изразходвани от дружеството за повишаване квалификацията на юрисконсултите и за предоставяне на здравословни условия на труд, в т.ч. материално-техническа обезпеченост за полагането му? \r\n6. Какъв е броят на заведените срещу длъжници съдебни и изпълнителни дела през 2015 г.? \r\n7. Какъв е размерът на внесените върху юрисконсултските възнаграждения данъци за 2015 г.? \r\n8. Каква част от размера на присъдените за 2015 г. юрисконсултски възнаграждения са изплатени на юрисконсултите в дружеството? \r\n9. Какъв е броят на сключените с адвокати договори за правна помощ и процесуално представителство за 2015 г. и какъв е размерът на възнагражденията, изплатени по тях? \r\n10. По колко съдебни и изпълнителни дела през 2015 г. са ползвани адвокатски услуги?", "date": "2017.12.06", "title": "ВАС ще гледа делото на омбудсмана Мая Манолова срещу „Топлофикация“"}
{"url": "http://www.focus-news.net/news/2017/12/06/2464333/afp-katalunskata-kriza-paralizira-ispanskata-politika.html", "text": "Каталунската криза парализира испанската политика – бюджетът за следващата година все още не е одобрен, а конституционната реформа е отложена, коментира AFP. \r\nИнициативата за независимост, която причини най-тежката криза от последните десетилетия, създаде нови проблеми за и без това фрагментирания парламент, в който съперничеството между партиите прави всяко споразумение трудно. \r\n„Това в близкото бъдеще ще остане един особено непродуктивен законодателен орган“, казва Хосе Фернандес Албертос от Испанския Национален Изследователски Съвет.\r\nЗа прокарването на бюджета за 2018 г. консервативната „Народна партия“ на премиера Мариано Рахой и техните партньори от дясноцентристката „Граждани“ и депутатите от Канарските острови, се нуждаят от подкрепата на петима народни представители от Баската националистическа партия. \r\nТя обаче се противопостави на решението на Мадрид да наложи пряко управление на Каталуния, след като регионалният парламент едностранно обяви независимост на 27 октомври. Оттогава се скъпи за подкрепата си. Очаква се да запази тази своя позиция до регионалните избори в Каталуния на 21 декември. Калина Жекова", "date": "2017.12.06", "title": "AFP: Каталунската криза парализира испанската политика"}
{"url": "http://www.focus-news.net/news/2017/12/06/2464334/denyat-6-dekemvri-v-balgarskata-istoriya.html", "text": "Православната църква чества един от най-големите си празници - деня на Свети Никола, покровителя на моряците, рибарите и банкерите.\r\nДалеч назад в историята - продължава борбата на българите за самостойна църква през Възраждането... Само ден след като жителите на Велес се отделят от гръцката Патриаршия, същата 1868 година във видинския храм “Свети Великомъченик Димитрий” митрополит Антим отслужва благодарствена литургия, в която не споменава името на патриарха. Година по-късно и всички неврокопски общини вземат решение за скъсване с Цариградската патриаршия.\r\nБългарското главно командване взема решение за атака на Одринската крепост - една от най-добре укрепените в Европа. Годината е 1912, а атаката приключва с успех три месеца по-късно през март следващата година. \r\nНа 6 декември са родени  писателят Павел Матев и  Милен Гетов - български режисьор. На тази дата умира Ефрем Каранов - български книжовник.\r\n2006 г.\r\nРатифициарният от Франция Договор за присъединяване на България и Румъния към ЕС е депозиран при италианското правителство\r\n2006 г. \r\nНародното събрание приема Закон за защита при бедствия, обнародван в Държавен вестник — бр. 102 От 19 декември 2006 г.\r\n2006 г.\r\nС гласовете на управляващата коалиция, се приема Закон за разкриване на документите на Държавна сигурност и разузнавателните служби на армията, в който е записано, че за началниците на отдели и сектори в Служба „Военна информация“ към министерство на отбраната (МО) и шефовете на отдели или секции в Национална разузнавателна служба (НРС) след 16 юли 1991, няма да се установява принадлежност към органите на бившата ДС\r\n2005 г.\r\nКамара на представителите на чешкия парламент ратифицира договора за присъединяване на България и Румъния към ЕС със 155 за, 0 против, ?? въздържал се.\r\n2003 г.\r\nЗапочната е българоезичната Уикипедия, която е разновидност на Уикипедия на български език. Първата статия е Григориански календар в превод от френски език, като приоритет на първите редактори е преводът на интерфейса и на първите помощни страници на български език.\r\n2002 г.\r\nВърховната касационна прокуратура спира процедурата по продажба на БТК, тъй като Агенцията за приватизация не е следвала стратегията по приватизацията й, приета от парламента.\r\n1990 г.\r\nБългария установява дипломатически отношения с Ватикана. Създадена е апостолическа нунциатура в София, както и посолството на България във Ватикана.\r\n1948 г.\r\nПровежда се среща на Сталин и Вячеслав Молотов с партийна делегация в състав Георги Димитров, Трайчо Костов и Вълко Червенков във връзка с подготовката на Петия Конгрес на БРП (к). Сталин налага мнението си, че \"народната демокрация\" и съветският режим са две форми на \"диктатурата на пролетариата\". На тази среща Сталин изненадващо обвинява Трайчо Костов в укриване на стопанска информация от съветските представители в България.\r\nТрайчо Костов е роден на 17 юни 1897 г. в София. Завършва Школата за запасни офицери и СУ” св. Климент Охридски”, изучава френски, немски, руски, английски език и стенография. Трайчо Костов е член на БКП от 1920 г., на ВКП (б.) - от 1930 г. Работи като стенограф в Народното събрание (1918 г.-1921 г.). Сътрудничи на “Работнически вестник”. Участва в подготовката на Септемврийския селски бунт през 1923 г. Осъден е на 8 години затвор през 1924 г. и е амнистиран през 1929 г., след което до 1931 г. е в Москва. От 1931 г. е член на ЦК на БКП. Ръководител е на парламентарната група на Работническата партия. Емигрира отново в СССР, където работи в Коминтерна, преподава в Москва. Завръща се в България през 1934 г. заедно със Ст. Димитров-Марек и Г. Дамянов. Заминава за трети път в Москва през 1936 г., където е политически съветник на В. Пик. Завръща се през 1938 г. Секретар е на ЦК на БРП до 1942 г., когато е осъден на доживотен затвор до 7 септември 1944 г. През 1945 г. е преизбран за член на Политбюро и първи секретар на ЦК на БКП. От 1946 г. е първи заместник-председател на МС и председател на Комитета по стопански и финансови въпроси към МС. През 1949 г. необосновано е обвинен в антидържавна дейност и осъден на смърт. През 1956 г. е частично реабилитиран. През 1989 г. е взето решение за пълна политическа реабилитация. Посмъртно е удостоен с почетно звание „Герой на социалистически труд\" (1963 г.).\r\nИзпълняваните от Трайчо Костов държавни длъжности са: подпредседател на МС в правосъдието ( от 31 март 1946 г. - до 22 ноември 1946 г.). Трайчо Костов е министър на електрификацията, водите и природните богатства от 31 март 1946 г. - до 22 ноември 1946 г. В първия кабинет на Георги Димитров е подпредседател на МС и министър без портфейл – от 22 ноември 1946 г. до 11 декември 1947 г.\r\nВъв втория кабинет на Георги Димитров е назначен за подпредседател на МС и председател на Правителствения комитет за стопански и финансови въпроси при МС от 11 декември 1947 г. - до 31 март 1949 г.\r\n1947 г.\r\nВлиза в сила Конституцията на Народна република България, приета от Шестото Велико народно събрание на 4 декември 1947 година. \r\nПрисъстващите 364 депутати (включително тези от опозиционната БРСДП) единодушно я одобряват. Конституцията утвърждава промените след 9 септември 1944 г. и републиканското устройство на страната.\r\n1915 г.\r\nСформирана е Моравска военноинспекционна област със седалище Ниш. Моравската военноинспекционна област е военноадминистративно управление на Поморавието и Тимошко по време на Първата световна война 1914-1918 г. От 9 юли 1918 г. щабът й се дислоцира в София. Разформирована е на 31 декември 1918 г.\r\n1912 г.\r\nБългарското главно командване взема решение да се извърши подготовката за атака на Одринската крепост през Балканската война /1912-1913 г./. \r\nСлед подписването на протокол за временно примирие на 20 ноември и неясния изход от предстоящите преговори за мир в Лондон българското главно командване решава да продължи военните действия. На 6 декември то взема решение да се подготви атаката на Одринската крепост. Тежестта по изпълнението на отговорната задача – превземането на признатата за една от най-силните в Югоизточна Европа крепости – пада върху 2-ра армия с командващ генерал Никола Иванов. Започва сериозна подготовка на план за превземане на крепостта, който след три месеца / март 1913 г./ се увенчава с успех.\r\n1912 г.\r\nИзпратено е послание на ЦК на ВМРО до цар Фердинанд I против насилията на гръцката и на сръбската армия над македонските българи.\r\n1903 г.\r\nПроведен е Трети събор на Демократическата партия /ДП/. Начело на седемчленното Централно бюро застава Александър Малинов, посочен от Петко Каравелов преди смъртта му. Приети са първите устав и програма.\r\nДемократическата партия е основана през 1896 година от каравелисткото течение в Либералната партия. Нейни лидери са: П. Каравелов, А. Малинов, Н. Мушанов, А. Ляпчев, А. Гиргинов, С. Савов. Демократическата партия е сред учредителите на Съюза на демократичните сили. Парламентарно представена е в VII Велико народно събрание, ХХXVI Народно събрание; ХХXVII, ХХXVIII и ХХXIX Народно събрание - в коалиция с БЗНС под името Народен съюз. Демократическата партия е член на Европейския християндемократически съюз и асоцииран член на Европейската народна партия. Печатен орган - в. \"Знаме\".\r\n1880 г.\r\nОбластното събрание на Източна Румелия въвежда поземлен данък вместо натуралния десятък. Това ускорява преминаването на поземлената собственост в ръцете на българите.\r\nИзточна Румелия е област на територията на днешна Южна България, създадена изкуствено по силата на Берлинския договор 1878 г. Наречена е така по предложение на английската делегация на Берлинския конгрес 1878 г. с цел да се заличи българският и облик. Разположена е на север до билото на Стара планина, на изток – до Черно море и Странджа планина, на юг – до Родопите, и на запад – до Ихтиманска Средна гора, с площ 32 978 кв. км и столица – Пловдив. Според чл. 13. на Берлинския договор Областта остава под пряката политическа и военна власт на султана, но се ползва с административна автономия. Начело на администрацията и стои генерал-губернатор, наричан още главен управител, по религиозна принадлежност християнин, който се назначава за срок от 5 години от султана, със съгласието на Великите сили. Според чл. 15. от същия договор султанът поема задължението да охранява границите на Областта и да държи войски в нея. Устройството на властта се възлага на Европейска комисия за Източна Румелия 1878–1879 г. Международните актове – договори, конвенции и други, които Високата порта ще сключва с правителствата на други държави, ще бъдат в сила и за Областта. Турското правителство запазва правата си и над намиращите се на територията ЖП линии.\r\n1877 г.\r\nРуски отряд освобождава с. Златарица, Великотърновско.\r\nВойната водена между Османската империя и Русия (1877 - 1878 г.) е предизвикана от борбата на българския народ за национално освобождение и изострянето на отношенията между великите сили във връзка с т.нар. Източен въпрос. Международното движение в защита на поробените балкански народи (особено след Априлското въстание, 1876 г.), неуспехът на Цариградската конференция и отхвърлянето на Лондонския протокол от страна на османското правителство правят войната неизбежна. През април 1877 г. тя е обявена от руския император Александър II с подписването на манифест в Кишинев. Сформират се две армии: Дунавска (554 500 души) заедно с Българското опълчение и Кавказка (112 600 души). На страната на Русия се включват също Румъния (42 795 души), Черна Гора (26 000 души) и Сърбия (от декември 1877 г. с 40 000 души). Дунавската армия (с главнокомандващ Николай Николаевич) формира 3 отряда: Източен (около 75 000-80 000 души), командван от руския престолонаследник Александър Александрович; Западен (около 35 000 души), командван от ген. Н. П. Криденер; Преден (около 12 000 души), командван от ген.-адютанта Й. В. Гурко. През юни главните сили на руската армия начело с ген. М. И. Драгомиров форсират р. Дунав при гр. Свищов. Предният отряд освобождава гр. Търново (25 юни), преминава Стара планина и води тежки боеве при градовете Стара Загора и Нова Загора (18 и 19 юли) с части от корпуса на Сюлейман паша. На 20 юли Предният отряд е разформирован и включен в новосъздадения Южен отряд на ген. Ф. Ф. Радецки. От 9 до 11 август Орловският и Брянският полк и 5-а опълченска дружина водят ожесточени боеве на Шипченския проход. Западният отряд влиза заедно с румънските войски в гр. Никопол (4 юли), предприема атаки за превземането на гр. Плевен (8 и 18 юли, 30-31 август) и достига линията Лом-Берковица. Гр. Плевен е блокиран (1 септември). На 28 ноември Осман паша, който няколко месеца задържа гр. Плевен, капитулира. На 23 декември руските войски влизат в гр. София, а след разгрома на Вейсал паша в сражението при Шипка-Шейново (1 януари 1878 г.) Дунавската армия започва общо настъпление. В 3-дневни бойни действия при Пловдив (3-5 януари) армията на Сюлейман паша е отхвърлена от направлението Пловдив-Одрин към Родопите. Одрин пада без бой (8 януари 1878). Турските войски търпят поражение и в Кавказ. Османското правителство иска мир. На 3 март е подписан Санстефанският прелиминарен договор, чрез който се признава освобождението на всички български земи. На Берлинския конгрес е заменен с Берлинския договор.\r\n1876 г.\r\nЗавършват предварителните дебати между представителите на шестте велики сили - Англия, Франция, Русия, Австро-Унгария, Германия и Италия, които се провеждат в Цариград. Целта на дебатите е да се постигне взаимноприемлив компромис по всички спорни въпроси на Източната криза. Българският въпрос е в центъра на дискусиите, като най-благоприятен за българите е проектът на ген. Николай Игнатиев, предвиждащ създаване на автономна българска област, в която да се включат всички територии, заселени с българи. След продължителни дебати е приет проектът, защитаван от Австро-Унгария и Англия, в който се предвижда създаване на две автономни български области (вилаета) – Източна с център Търново и Западна с център София.\r\n1869 г.\r\nВ църквата на с. Гайтаниново, Неврокопско, се провежда казалийски събор, на който присъстват представители на всички общини от Неврокопско. Взето е решение за окончателно скъсване с Патриаршията.\r\n1868 г.\r\nВасил Левски пристига в Турну Мъгуреле и се свързва с Данаил Попов и Тодор Ковачов. С тяхна помощ той подготвя преминаването си на юг от р. Дунав.\r\n1868 г.\r\nВъв Видинската църква “Св. Великомученик Димитрий” видинският митрополит Антим отслужва благодарствена литургия, в която не споменава името на патриарха.\r\nАнтим I е духовник, първият български екзарх, обществен и политически деец. Екзарх Антим I, със светско име Атанас Михайлов Чалъков, е роден в Лозенград (днес в Турция) през 1816 г. Учи в Коручешменското училище в Цариград, в Богословското училище на остров Халки и в Духовната академия в Москва. След като се завръща от Русия, той става преподавател, по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на Първото Велико народно събрание (1879 г.) в Търново.\r\n1861 г.\r\nСофийският митрополит Доротей разпорежда да острижат брадата и косите на един български протойерей, който отказал да му се поклони, след което го изхвърля на улицата. Инцидентът предизвиква широко недоволство сред българското население и пред църквата се събира голямо множество, което иска да изгони митрополита от града. Турските власти се намесват и поставят въоръжена охрана пред митрополитския дом.На тази дата са родени:\r\n1932 г.\r\nРоден е Георги Данчев – литературовед и поет. Завършва българска филология в СУ “Св. Климент Охридски” през 1952 г., след което специализира в Италия. Първите му печатани стихове са от 1952 г. Той е преподавател и един от основателите на ВТУ. Чете лекции по \"Старобългарска литература\" и по \"Старобългарска книжнина”. Председател е на Съюза на българските писатели във Велико Търново. Интересите му са свързани с проучвания на писателите от Търновката книжован школа (Д. Кантакузин, Вл. Граматик), както и с изследване на творчеството на писатели, свързани с Българската православна църква (монаси, свещеници, църковни дейци). Пише стихотворения за деца.\r\n1925 г.\r\nРоден е Милен Гетов - български режисьор, работил в документалното и игралното кино. Създава и поредица от спортни филми. През 1996 г. е назначен за главен художествен експерт в БНТ. Водещ и съавтор е на предаването \"Минаха години\" заедно с Др. Тенев по БНТ. Най-известният му документален филм е: \"Непобедимият Дан Колов\" (1971 г.). Снима игралните филми: \"Един наивник на средна възраст” и “Реквием за една мръсница\" (тв, 1976-1977 г.), \"Умирай само в краен случай\" (тв, 1978 г.), \"Тайфуни с нежни имена\" (тв, 1979 г.), \"Юмруци в пръстта\" (1979-1980 г.), \"Петият от карето\" (тв, 1981 г.).\r\n1924 г.\r\nРоден е Павел Матев - писател и поет. Завършва славянска филология в СУ “ Св. Климент Охридски” през 1949 г. Работи в Комитета за наука, изкуство и култура (1949-1951 г.), председател е на Комитета за българите в чужбина (1978-1979 г.), и на Съюза на българските писатели (1988-1990 г.). За пръв път печата стихове през 1946 г. в старозагорския в-к “Литературен подем”. Стихотворенията му са преведени на много езици. На руски, немски, молдовски и полски език са издадени негови книги. Негови са съчиненията: “Стихове” (1951 г.), “Дълг” (1955 г.), “Човешка тревога” (1960 г.), “Време, родина, любов” (1962 г.), “Родословие” (1963 г.), “Чайките почиват на вълните” (1965 г.), “Неоскърбени светове” (1969 г.), “Натрупани мълчания” (1973 г.), “Внезапни паузи” (1976 г.), “Когато птиците летят по-бавно” (1979 г.), “Повикан от щастливи бездни” (1982 г.), “Сърдечни затишия” (1985 г.), “В часа, когато сенките се раждат” (1987 г.), “Ти сън ли си” (1989 г.), “Ехо от олтара” (стихосбирка, 1992 г.), “Световъртеж” (1994 г.), “Бдения” (стихосбирка, 1996 г.), “Любов - магическа реалност” (стихосбирка, 1997 г.), “Смълчано време” (стихосбирка, 1997 г.), “Преображения. Избрани произведения” (1998 г.), “Елегични изповеди”, (стихосбирка, 1999 г.) и др.\r\n1913 г.\r\nРоден е Николай Михайлович Амосов - украински хирург, академик в Украинската Академия на Науките от 1969 г. Член-кореспондент на АМН (1961 г.); лауреат на Ленинска премия (1961 г.); герой на социалистическия труд (1973 г.). С името му е свързан един от най-големите скандали в историята на БНТ, когато на 25 декември 1988 г. дава интервю за \"Всяка неделя\", в което заявява, че най-омразният лозунг за него е \"Да живее диктатурата на пролетариата\". В резултат предаването е спряно. Основните му трудове са по сърдечно-съдова хирургия, хирургия на белия дроб, биологична и медицинска кибернетика. Автор е на книгата \"Мисли и сърце\" (1965 г.) и на много други. Умира на 12 декември 2002 г. в Киев.\r\n1871 г.\r\nРоден е Иван М. Манолев е български революционер, деец на Вътрешната македоно-одринска революционна организация. Манолев е роден в град Кукуш, тогава в Османската империя, днес Килкис, Гърция. В 1891 година завършва българската гимназия в Солун, след което учи във Висшето училище в София, където в 1896 година завършва славянска филология. От 1898 до 1899 година е учител в Гевгели. Влиза във ВМОРО и става член на околийския революционен комитет в града. В 1901 година е спътник на Гоце Делчев при обиколката му из Костурско.\r\n1856 г.\r\nРоден е Никола Марков Рясков е български военен деец, генерал-майор, известен като създател на българската артилерия.На тази дата умират:\r\n1944 г.\r\nУмира Елена Снежина - актриса. Родена е на 14 март 1881 г. в Карлово. Учи театрално изкуство в Москва при Станиславски и Немирович-Данченко. Почти четири десетилетия играе в Народния театър. Пресъздава образите на Бистра от \"Когато гръм удари\" и на Амели от \"В полите на Витоша\" на Яворов, Любов Андреевна от “Вишнева градина” на Чехов, Катерина от “Буря” на Островски, Ирена от “Морската жена” на Ибсен, Вилма от “Приказката за вълка” на Молнар, Анисия от “Силата на мрака” на Толстой и др. Снима се във филмите \"Дяволът в София\" (1921 г.), \"Безкръстни гробове\" (1931 г.), \"Грамада\" (1936 г.) и др.\r\n1927 г.\r\nУмира Ефрем Каранов - български книжовник, историк, фолклорист, етнограф и преводач. Роден е на 28 януари 1852 г. в Карлово. Учи в българско училище в Цариград (1864-1866 г.). Следва славянска филология в Новорусийския университет (до 1875 г.) в Одеса. Работи като учител в Щип, Кюстендил, Самоков и София. Участник е в македонското освободително движение. Основател и уредник е на Кюстендилския музей, читалищен деец. Записва над 240 народни песни, автор е на етнографски и фолклористични студии. Особено ценни са неговите мемоари “Спомени”. Превежда поезия от руски език.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.06", "title": "Денят 6 декември в българската история"}
{"url": "http://www.focus-news.net/news/2017/12/06/2464335/bchk-shte-obuchi-po-parva-dolekarska-pomosht-100-dobrovoltsi-na-balgarskoto-predsedatelstvo-na-saveta-na-evropeyskiya-sayuz.html", "text": "БЧК ще обучи по първа долекарска помощ 100 доброволци на Българското председателство на Съвета на Европейския съюз. Това съобщиха от пресцентъра на БЧК. От днес до 8 декември 2017 г., в Националния учебен център на БЧК в Лозен, обучение по първа долекарска помощ ще преминат 100 доброволци на Българското председателство на Съвета на Европейския съюз. Доброволците ще бъдат обучени как да реагират и какви прийоми да използват при евентуални инциденти и злополуки до пристигането на специализиран медицински екип. Курсът ще бъде воден от опитни експерти на Българския Червен кръст. \r\nДоброволците ще са едни от първите представители на страната, с които делегатите на председателството ще бъдат в контакт по време на гостуването си у нас. Кандидатите бяха селектирани от Министерството за Българското председателство чрез конкурсна процедура през ноември. \r\nБЧК обучава по първа помощ близо 80 000 души годишно (кандидат-водачи на МПС, служители на фирми и ведомства, учители, родители, детегледачи и др.), което е гаранция за високия професионализъм на преподаването и за качествената подготовка. Програмите по първа помощ на БЧК са сертифицирани от Глобалния референтен център по първа помощ в Париж. \r\nМинистърът за Българското председателство на Съвета на ЕС 2018 Лиляна Павлова и председателят на Българския Червен кръст акад. Христо Григоров подписаха споразумение за сътрудничество на 24 ноември 2017 г.", "date": "2017.12.06", "title": "БЧК ще обучи по първа долекарска помощ 100 доброволци на Българското председателство на Съвета на Европейския съюз"}
{"url": "http://www.focus-news.net/news/2017/12/06/2464336/pochitame-sv-nikolay-chudotvorets-pokrovitel-na-moryatsite-ribarite-i-bankerite.html", "text": "Православната църква чества свети Николай Мирликийски Чудотворец, който е покровител на моретата, езерата и реките, на моряците и рибарите, на семейството и рода. Първообразът е историческа личност - Никола Мираликийски, роден през 270 година от н.е. в Патара - Ликия, Мала Азия (днес Турция). Още като младеж той наследил голямо богатство от баща си и раздал всичко на децата и бедните си съграждани. За добрите му дела се разказвали множество легенди. Така, например, когато един богаташ с три дъщери се разорил и решил да продаде децата си като робини, светията тайно му подхвърлил три кесии със злато и така спасил момичетата от ужасна участ. Той откупувал и други хора от робство. \r\nИзточноправославната религиозна традиция го почита като покровител на мореплавателите. Според една легенда, по време на силна морска буря, светецът спасил с молитви моряците на кораба, с който пътувал към Божи гроб. Според друга светията запушил дупка в кораба с шаран и възкресил моряк, починал при падане от най-високата мачта. Св. Никола пътувал много по море и от опасностите се спасявал благодарение на божията закрила. В едно от житията му се споменава епизод, в който той обърнал към християнството пирати, нападнали кораба, с който той пътувал. Свети Никола умира на 6-ти декември 345 година. Паметта му се почита и до днес от Християнската църква именно на тази дата. Според народните поверия именно Свети Никола носи първия сняг - падащ от дългата му бяла брада, а най-често бялата снежна зима пристига именно след 6 декември. По традиция на празника се събира цялото семейство на трапезата, а тя не се вдига през целия ден. “Варвара вари, Сава пече, Никола иде с голямата лъжица и гости гощава.” - казва народната приказка. Задължително на Никулден на масата присъства шарана. Преданията казват, че Свети Никола спасил една пробита лодка от потъване като запушил дупката именно с шаран - това е причината традиционно, именно тази риба да присъства на празника. Някога на никулденската трапеза задължителен бил рибника (шаран изпечен в тесто) и обреден хляб (в различните населени места се нарича никулски хляб, колак, боговица, светец), които се осветявали. Според поверието, когато чистите рибата трябва да внимавате да не настъпите някоя паднала люспа, защото можете да се разболеете и умрете. Традиция е и да се сложат най-големите люспи от шарана в портфейла - за да носи пари през цялата година. Костите пък не изхвърляме, а закопаваме в земята или пускаме в течащи води - за да се умножи семейството и да има благополучие. Някога майките използвали костта от главата на шарана (която прилича на кръст) като амулетче, което пришивали в дрехите на малките деца, за да ги пази от болести. На Никулден по българска традиция може да се посвети рибен курбан. Тогава шарана се приготвя цял - пълнен с ориз и орехи, когато е готов се прикадява с тамян, начупва се и се раздава за здраве. Тъй като Никулден е по време на Коледните пости (който свършват на 24 декември), на трапезата освен рибата присъстват и други постни ястия - постни сърми и пипер с ориз, боб, варена царевица, жито и други. \r\nОсвен моряците и рибарите, за свой празник го приемат банкерите и търговците.\r\nНа този ден празнуват Никола, Николай, Николина, Ненка, Нино.", "date": "2017.12.06", "title": "Почитаме св. Николай Чудотворец, покровител на моряците, рибарите и банкерите"}
{"url": "http://www.focus-news.net/news/2017/12/06/2464337/sport-pari-sen-zhermen-zavarshi-na-parvo-myasto-v-grupa-v-na-shampionska-liga.html", "text": "Байерн Мюнхен победи с 3:1 Пари Сен Жермен в последен мач от Група \"В\" на Шампионска лига, но не успя да си гарантира първото място в класирането. И двата отбора завършиха с актив от 15 точки, но френският тим остана начело в групата.\r\nВ другия мач от Група \"В\" Селтик загуби с 0:1 от гостуващия отбор на Андерлехт. Победата на белгийския тим обаче не му гарантира участие в Лига Европа - в него ще продължи участието си Селтик. \r\nРезултати от двубоите в другите групи:\r\nМанчестър Юнайтед - ЦСКА (Москва) 2:1\r\nБенфика - Базел 0:2\r\nРома - Карабах - 1:0\r\nЧелси - Атлетико Мадрид 1:1\r\nБарселона - Спортинг Л 2:0\r\nОлимпиакос - Ювентус 0:2", "date": "2017.12.06", "title": "Спорт: Пари Сен Жермен завърши на първо място в Група \"В\" на Шампионска лига"}
{"url": "http://www.focus-news.net/news/2017/12/06/2464338/na-nikulden-amerikanskiyat-kanadski-i-avstraliyski-mitropolit-yosif-praznuva-svoya-75-ti-rozhden-den.html", "text": "На Никулден Негово високопреосвещенство Американският, Канадски и Австралийски митрополит Йосиф празнува своя 75-ти рожден ден. Той е роден на 6 декември 1942 година в с. Славовица, окръг Пазарджишки, със светското име Иван Благоев Босаков, предаде репортер на Агенция \"Фокус\".\r\nОт 1956 до 1961 година бъдещият архиерей е студент в Софийската духовна семинария. През 1970 година завършва Софийската духовна академия. На 12 април 1970 година приема монашеско постижение в Троянската света обител. На 3 май 1970 година е ръкоположен от тогавашния Ловчански митрополит и по-късно Светейши Български патриарх Максим за дякон, а на 27 декември 1970 година за йеромонах. От 10 октомври 1971 година е изпратен от Светия Синод на специализация в Московската духовна академия. На 21 юли 1973 година, след защита на докторска дисертация, с благословението на Българския патриарх Максим, йеромонах Йосиф е възведен в архимандритски сан от Светейшия патриарх Московски и на цяла Русия Пимен.\r\nСлед завръщането си в България архимандрит Йосиф е назначен за протосингел на Софийската митрополия. На 7 декември 1980 година е хиротонисан за Велички епископ и е назначен като втори викарий на Софийската епархия. През 1981 година става игумен на Троянския манастир. От 1989 година е избран за митрополит на САЩ, Канада и Австралия. Митрополит Йосиф е един от безспорните авторитети в Светия Синод на Българската православна църква, направил много за издигането за нейния престиж в целия западен свят. Само в САЩ той има вече повече от 30 г. архиерейско служение.\r\nПреди време Светият Синод на Българската православна църква взе решение за награждаване с орден „Св. Йоан Рилски“, първа степен на Негово високопреосвещенство митрополита на САЩ, Канада и Австралия Йосиф. Наградата бе по повод 70-годишнината на архиерея и за неговите безспорни заслуги към родната Православна Църква и страната ни. Честита 75 годишнина!  \r\nНикола ПЕТКОВ", "date": "2017.12.06", "title": "На Никулден Американският, Канадски и Австралийски митрополит Йосиф празнува своя 75-ти рожден ден"}
{"url": "http://www.focus-news.net/news/2017/12/06/2464339/burgas-obshtinata-organizira-reditsa-proyavi-za-otbelyazvane-na-nikulden-praznikat-na-grada.html", "text": "Днес се отбелязва празникът на Бургас - Никулден. По този повод Общината организира богатата програма, посветена на светеца-закрилник на морския град св. Николай Чудотворец, съобщиха от пресцентъра на Община Бургас. Началото на проявите ще бъде дадено по традиция от Негово Високопреосвещенство Сливенския митрополит Иоаникий и бургаското духовенство от 09.00 часа в Катедралния храм \"Св. св. Кирил и Методий\" със света литургия за благоденствието на Бургас. От 10.00 до 14.00 часа в градинката до Часовника артисти от разнообразни жанрове ще разгърнат своя потенциал и ще покажат откъде идва славата на Бургас като град на културата и изкуствата. В 10.30 часа на площад \"Атанас Сиреков\" ще се състои ритуалът по издигане флаговете на Република България, Община Бургас и ЕС, а след него в 10.45 часа ще бъде освещаването на празничната никулденска трапеза. Щом приключи обредният ритуал, ще започне раздаването на традиционния за празника рибен курбан, приготвен по стара рибарска рецепта и със съдействието на полевата кухня на Военноморска база - Бургас. Пунктовете с рибния курбан тази година ще бъдат разположени до Община Бургас, до СУ \"Петко Росен\" в жк. \"Меден рудник\", на площад \"Св. св. Кирил и Методий\" и на Магазия (до Морската гара). \r\nАтрактивна изложба в Културен център \"Морско казино\" ще пресъздаде автентичната атмосфера на Бургас отпреди век. Акцент в експозицията \"Завръщане въ стария Бургасъ\" е оригиналното завещание на най-големия дарител и благодетел на Бургас - Александър Георгиев Коджакафалията, което ще бъде показано за първи път в града. В 11.00 часа два празнични концерта ще създават настроение в жк. \"Меден рудник\". Единият ще бъде пред параклиса \"Свети Димитър\", а другият - на поляната зад втората спирка на автобус Б12. Концерт по случай Никулден ще има и в парка в жк. \"Изгрев\".\r\nТрадиционното литийно шествие с хвърляне на венци и цветя в морето в памет на загиналите моряци и рибари ще стартира от 11.30 часа. Тази година, поради започналия ремонт на ул. \"Богориди\", неговият маршрут ще премине от Община Бургас - по ул. \"Александровска\" - ул. \"Св. св. Кирил и Методий\" - Приморски парк - алеята на Пушкин - балюстрадата до КЦ \"Морско казино\" - до Моста.\r\nПо традиция в 13.00 часа в Дружество на художниците - Бургас на ул. \"Александровска\" 22 ще бъде връчена наградата \"Художник на годината\" и ще бъде обявен \"Бург на годината\".\r\nЗа пети пореден път всички именици на Никулден в града ще могат да се запечатат на т. нар. златна снимка за поколенията. Фотосът ще бъде направен точно в 13.30 часа на площад \"Атанас Сиреков\". Всеки участник в общата снимка ще получи специална никулденска значка и копие от неповторимия кадър.\r\nМладежи от инициативата \"Бургас обича младите\" ще поведат най-дългото никулденско хоро по ул. \"Александровска\" от 14.00 часа. В него ще вземат участие още ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА \"Никола Гинов\" и ПФА \"Странджа\".\r\nКулминацията на празника е запалването на светлините на 18-метровата коледна елха и новогодишната украса на Бургас. Свидетели на това ще бъдат само тези бургазлии, които се присъединят към големия никулденски концерт на площад \"Тройката\" на 6 декември от 17.30 часа.\r\nНастроението е гарантирано от колоритните и добре познати на всички актьори Мария Силвестър и Ники Станоев. На Никулденската сцена на площад \"Тройката\" ще излязат да поздравят бургазлии още Владимир Ампов - Графа, Тони Димитрова, Росен Сеновски, Иван Ченов, НУМСИ \"Панчо Владигеров\", ПФА \"Странджа\", хор \"Милка Стоева, Клуб по спортни танци \"Бургас 75\", Духов оркестър с диригент Христо Кожухаров.\r\nОбщина Бургас кани всички свои жители и гости да се включат в честванията по повод празника на града. Всички събития са с вход свободен.", "date": "2017.12.06", "title": "Бургас: Общината организира редица прояви за отбелязване на Никулден - празникът на града"}
{"url": "http://www.focus-news.net/news/2017/12/06/2464340/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79. Нормално натоварено пък е движението по второкласен път–19 Симитли Гоце Делчев. Това съобщиха за Радио „Фокус“ – Пирин от Областно пътно управление – Благоевград. През нощта обстановката е била спокойна и няма възникнали тежки пътни инциденти или свлачища, които да са затруднявали движението. Пътните настилки са предимно сухи, по усойните места са мокри, заледени и обработени. Прохода „Предел“ е отворен за всички видове моторни превозни средства. В Област Благоевград няма въведени ограничения за движението на леки и товарни автомобили. Повишена опасност от падащи камъни има в Кресненското дефиле и по второкласен път–19 Симитли – Гоце Делчев.\r\nЛора КАЛЧЕВА", "date": "2017.12.06", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2017/12/06/2464341/vratsa-s-arhiereyska-sveta-liturgiya-shte-badat-otbelyazani-150-godini-ot-osveshtavaneto-na-mitropolitskiya-hram-sv-nikolay-mirlikiyski-chudotvorets.html", "text": "С архиерейска света Литургия ще бъдат отбелязани 150 години от освещаването на митрополитския храм \"Св. Николай Мирликийски Чудотворец\", предаде репортер на Агенция \"Фокус\". Днес Православната църква прославя един от най-почитаните светци в целия християнски свят св. Николай Мирликийски Чудотворец. По този повод във всички епархии на Българската православна църква се отслужва празнична света Литургия.\r\nТази година се навършват 150 години от освещаването на митрополитския храм “Св. Николай Мирликийски” във Враца - един от символите на града. По този повод днес от 09.00 часа ще започне архиерейска света Литургия в храма. Богослужението ще оглави Негово високопреосвещенство Врачанския митрополит Григорий. Той ще бъде в съслужение със свещеници от епархията и страната. След края на централния градски площад “Христо Ботев”, ще бъде отслужен водосвет за здравето и благоденствието на жителите на Врачанска епархия. В 12.00 часа митрополит Григорий ще благослови и освети курбан за Никулден, който ще се раздаде на гражданите на площада.\r\nМитрополитският храм “Св. Николай Мирликийски” във Враца е построен в периода 1865 – 1867 г. В изграждането му се e включила голяма част от населението на града. Първите икони в църквата “Св. Николай” са рисувани от Станислав Доспевски. Иконостасът е изработен от дебърския майстор Антон Станишев през 1887 г. През 1908 г. е издигната камбанарията. Цялостна реставрация и основен ремонт на храма бяха направени през 2014 г. след пожар година по-рано. \r\nНикола ПЕТКОВ", "date": "2017.12.06", "title": "Враца: С архиерейска света Литургия ще бъдат отбелязани 150 години от освещаването на митрополитския храм \"Св. Николай Мирликийски Чудотворец\""}
{"url": "http://www.focus-news.net/news/2017/12/06/2464342/ruse-na-granichen-punkt-ruse-gyurgevo-v-posoka-rumaniya-se-e-obrazuvala-kolona-ot-tovarni-avtomobili-s-dalzhina-okolo-1-km.html", "text": "На граничен пункт Русе - Гюргево, в посока Румъния, се е образувала колона от товарни автомобили с дължина около 1 км, съобщи слушател на Радио „Фокус“.", "date": "2017.12.06", "title": "Русе: На граничен пункт Русе - Гюргево, в посока Румъния, се е образувала колона от товарни автомобили с дължина около 1 км"}
{"url": "http://www.focus-news.net/news/2017/12/06/2464343/denyat-6-dekemvri-v-svetovnata-istoriya.html", "text": "Основана е столицата на Еквадор. През 1534 година испанският конквистадор Себастиян Белалкасар основава града Сан Франциско де Кито, който се намира на мястото на предишната столица на инките. \r\nФиладелфия - “градът на братската любов”, става временна столица на Щатите през 1790 година. Същия ХVІІІ век градът е най-населеният в страната и е по-влиятелен в политическо отношение от Бостън и Ню Йорк.\r\nПървото издание на Енциклопедия “Британика” излиза в Шотландия през 1768 година.  През 1884 година след 36 години във Вашингтон завършва строежът на мемориала в чест на Джордж Вашингтон. През 1904 година при президента Теодор Рузвелт Щатите започват политиката на “голямата тояга” спрямо Латинска Америка, след като американският президент заявява, че САЩ са жандарм на Латинска Америка. \r\nПатентована е микровълновата печка (1945 година).\r\nВ Канада става най-голямото масово убийство през 1989 година, когато антифеминисти убиват 14 студенти в Монреалския университет.\r\nНа 6 декември са родени: кралят на Кастилия и Леон Фердинанд ІV и английският крал Хенри VІ и китаристът на “R. E. M.” Питър Бък. \r\nНа тази дата умират: папа Климент VІ, звездата на американската рок- и кънтри-музика Рой Орбисън. \r\n2014 г.\r\nСирийска гражданска война: Сирийската армия отблъсква офанзива на ИДИЛ срещу авиобазата Дейр ез-Зор, в резулат на която има поне 119 убити и ранени.\r\n2013 г.\r\nВ резултат на ураганен вятър в Северна Европа загиват 10 човека.\r\n2012 г.\r\nСенатът на САЩ гласува Закона за нормализиране на търговските отношения с Русия и Молдова.\r\n2011 г.\r\nАфганистан: Над 54 човека загиват, а над 100 са ранени, след самовзривяване на атентатор самоубиец в близост до шиитския храм на Абу-ул Фасил в центъра на Кабул. В същия час 11.30 ч. местно време и в четвъртият по големина град в Афганистан, административен център на провинция Балх Мазари Шариф също е взривена джамия пълна с хора, където загиват 4 човека\r\n2011 г.\r\nВърховният съд на Южна Осетия не признава легитимността на президентските избори от 27 ноември.\r\n2011 г.\r\nДвете най-големи черни дупки от 60-те известни големи черни дупки във Вселената са открити в центровете на съседните галактики NGC 3842 и NGC 4889. Всяка от тях притежава над 10 милиарда слънчеви маси. Космическите обекта са на разстояние над 300 милиона светлинни години от Земята.\r\n2011 г.\r\nНад 1500 ученици и студенти участват в шествие в Атина в памет на 15-годишния Алексис Григоропулос, убит от полицай на 6 декември 2008 г. Полиция задържа 38 души и арестува 11 души след стълкновенията и хвърлянето на коктейлиМолотов. Ранени са 14 полицаи.\r\n2009 г.\r\nСъстои се втори тур на Президентските избори Румъния, на който се явяват кандидатите Траян Бъсеску и Мирча Джоана. Печели Траян Бъсеску с 50.33 процента (5,275,808 гласа).\r\n2004 г.\r\nЧрез гласуване (12:2 гласа) за домакин на Световно първенство по лека атлетика 2009 е избран Берлин. Другите градове кандидат-домакини са: Брисбейн, Брюксел, Валенсия, Делхи, Казабланка, Сплит и Тегу.\r\n2003 г.\r\nЗапочната е българоезичната Уикипедия е разновидност на Уикипедия на български език. Първата статия е Григориански календар в превод от френски език, като приоритет на първите редактори е преводът на интерфейса и на първите помощни страници на български език.\r\n2000 г.\r\nМосковският градски съд осъжда американския граждански Едмонд Поуп на 20 години лишаване от свобода при строг режим за шпионаж срещу Русия. Осем дни по-късно президентът Владимир Путин помилва Поуп, “ръководейки се от принципите на хуманност, имайки предвид здравословното състояние на осъдения, неговата молба и изхождайки от високото ниво на взаимоотношения между Руската Федерация и САЩ”.\r\n2000 г.\r\nВ САЩ е създаден първият в света биоробот - електронно-механично устройство, управлявано от мозък на жива риба.\r\n1997 г.\r\nДве минути след излитането си военно-транспортният самолет АН 124 “Руслан” се разбива в жилищен квартал в Иркутск. 400-тонната машина пада след отказ на два от четирите й двигатели. Катастрофата отнема живота на 72 души.\r\n1992 г.\r\nВ референдум швейцарските гласоподаватели отхвърлят правителствения план за присъединяване към общата европейска зона за свободна търговия.\r\n1989 г.\r\nАнтифеминисти убиват 14 студенти в Монреалския университет. Това е най-голямото масово убийство в Канада.\r\n1978 г.\r\nПриета е Конституцията на Испания.\r\n1973 г.\r\nДжералд Форд полага клетва като вицепрезидент на САЩ, след като Спиро Егню подава оставка по обвинения във финансови злоупотреби.\r\nДжералд Ръдълф Форд е американски политик, републиканец, 38-ият президент на САЩ /1974 – 1977 г./. Завършва университета в Мичиган /1935 г./. През 1941 година учи в Йеил. Служи във военноморските сили на САЩ /1942 – 1946 г./ в Южния Пасифик. Вицепрезидент е от 6 декември 1973 г., става президент след падането на Р. Никсън.\r\n1957 г.\r\nПървият американски опит да бъде изпратен изкуствен спътник на Земята завършва с неуспех.\r\n1952 г.\r\nВ резултат от най-смъртоносния смог в Лондон загиват повече от 4000 души.\r\n1945 г.\r\nПатентована е микровълновата печка.\r\n1938 г.\r\nФранция и Германия подписват Пакт за ненападение.\r\n1921 г.\r\nВ Лондон е подписан договор за създаване на автономна република в Ирландия. 6 графства в страната остават в съюз с Англия и оформят т. нар. Северна Ирландия, която по-късно, при създаването на независима Ирландия, остава британска територия.\r\n1921 г.\r\nАгнес Макфил става първата жена, избрана в Конгреса на САЩ.\r\n1917 г.\r\nФинландският парламент обявява независимостта на страната, след като Финландия от 1809 г. е автономно Велико херцогство на Русия.\r\nРепублика Финландия има площ 338,14 хил.кв.км. Граничи с Швеция и има брегова линия с Балтийско море. Финландски са 81 хил. малки крайбрежни острова, включително Аландските /Ахвенанмаа/ острови - 6554 острова и скали - най-висока точка - 132 м.\r\n1917 г.\r\nВ Халифакс (Канада) избухва взрив на кораба \"Монблан\", превозващ динамит. Около 1600 души загиват, а по крайбрежието са разрушени 3 000 сгради.\r\n1907 г.\r\nПри срутването на въгледобивна мина в западна Вирджиния загиват 361 човека. Това е един от най-тежките инциденти в историята на САЩ.\r\n1904 г.\r\nАмериканският президент Теодор Рузвелт заявява, че Съединените щати определят себе си като жандарм на Латинска Америка - това е политиката на \"голямата тояга\". \r\nТеодор Рузвелт е роден на 27 октомври 1858 г. Той е американски политик; 26-тият президент на САЩ (1901-1909 г.). Член е на Републиканската партия. Депутат е в Конгреса от 1897 г.; губернатор на Ню Йорк (от 1898 г.); вицепрезидент (1900 г.). След убийството на президента Маккинли заема неговото място. Той е един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония (23 август 1905 г.). Противопоставя се на присъединяването на САЩ към ОН. Носител е на Нобеловата награда за мир за 1906 г. Умира на 6 януари 1919 г. в Ойстър Бей, Ню Йорк.\r\n1889 г.\r\nУмира Джеферсън Дейвис - американски политик. Президент на САЩ по време на войната с Англия. Роден е през 1808 г. в Кентъки. Получава образованието си в Университета на Трансилвания и Военната Академия на САЩ. Избран е за президент през 1860 г. и остава на този пост до 1865 г.\r\n1884 г.\r\nВъв Вашингтон е завършен строежът на мемориала в чест на Джордж Вашингтон. Строежът му продължава повече от 36 г. \r\nДжордж Вашингтон е роден на 22 февруари 1732 г. Той е американски държавник, пръв президент на САЩ (1789-1797 г.). Вашингтон организира американската армия и се обявява против английското владичество. Той е главнокомандващ във Войната за независимост на Северна Америка. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. През 1787 г. под председателството на Вашингтон е изработена Конституцията на САЩ, която с малки поправки е валидна и днес.\r\n1877 г.\r\nАмериканецът Томас Алва Едисон прави първия звукозапис на създадения от него фонограф. \r\nТомас Едисон е предприемач и изобретател в областта на електротехниката. Основател е на големи електротехнически компании. Той няма образование, от 12-годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си, заселва се в Нюарк /щ. Ню Джърси/ и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк /щ. Ню Йорк/ /1876-1888 г./, където създава голяма лаборатория и работилници. По това време усъвършенства телефона на Ал. Бел и създава фонограф /грамофон/, предлага и внедрява електрическа лампа с нагреваема жичка /1879 г./ и различна електротехническа апаратура /цокъл и фасунка за електрически лампи, предпазител със стопяеми жички, електрически ключ, електромер и мн. др./. Експериментира електрификацията на железниците; разработва електромагнитната сепарация на железни руди; открива термоелектронната емисия /1883 г./. Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползване /1882 г./. От 1887 г. до края на живота си живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор е на повече от 1000 изобретения.\r\n1792 г.\r\nПо време на Френската революция жирондистите решават да възбудят процес срещу крал Луи XVI. \r\nЖирондистите представляват политическа групировка на френската републиканска буржоазия по време на Великата френска революция. Тя е създадена през 1791 г. от депутати (повечето от областта Жиронда), привърженици на Ж. Брисо (1754-93 г.). Идват на власт след премахването на монархията.\r\n1790 г.\r\nЗа временна столица на САЩ е обявена Филаделфия.\r\n1774 г.\r\nАвстрия става първата страна в света, въвела държавна система за образование.\r\n1768 г.\r\nВ Шотландия е отпечатано първото издание на Енциклопедия \"Британика\". Енциклопедията излиза в Единбург (Великобритания), след това и в Лондон. От началото на 20 век е британо-американско издание, а от началото на 40-те години се издава от американската издателска фирма \"Британска енциклопедия\". През 1974 г. излиза ново, 15-то издание в 30 тома. От 1938 г. излиза ежедневник \"Британска енциклопедия\", а също и ежегодник по наука, медицина и др.\r\n1741 г.\r\nСлед дворцов преврат на 5 срещу 6 декември императрица на Русия става Елисавета, дъщеря на Петър І и Екатерина I.\r\n1648 г.\r\nПо време на Английската революция, отряд от армията на Кромуел, под ръководството на полковник Томас Прайд организира “чистка” сред представителите на господстващата партия презвитариани в парламента, представляващи интересите на лондонската буржоазия и сключили примирие с крал Карл І. Арестувани са 45 души, 186 успяват да избягат, а останалите радикално настроени пуритани провеждат извънреден трибунал за съд срещу краля, екзекутиран през януари следващата година.\r\n1534 г.\r\nИспанският конквистадор Себастиян Белалкасар основава на мястото на предишната столица на инките Кито града Сан Франциско де Кито. Днес град Кито е столица на Еквадор.На тази дата са родени:\r\n1970 г.\r\nРоден е Улф Гунар Екберг \"Буда\" – член на шведската група Ace of Base, свири на клавири. Ace of Base е скандинавска поп група от началото на 90-те години. Останалите й членове са Йонас Бергрен (клавири), Лин Бергрен (вокал) и Джени Бергрен (вокал). Преди формирането на квартета сестрите Бергрен пеят в църковен хор в Гьотенборг. Техният брат Йонас свири заедно с Улф Екберг. През 1990 година Йонас и Улф наемат сестрите Бергрен и слагат началото на денс поп формацията Ace Of Base. Дебютният сингъл на групата излиза през 1992 година под името \"Wheel Of Fortune\". С четиримата работи и продуцентът Джон Балард – автор на повечето им песни. Скоро след това Ace Of Base записват сингъла \"All That she Wants\".\r\n1956 г.\r\nРоден е Питър Бък – китарист на американската група R.E.M. В групата участват още Майк Милс (бас), Бил Бери (барабани) и Майкъл Стайп (вокал). Групата се появява в южния американски щат Джорджия през 1980 година. В ядрото на формацията са Майк Милс и Бил Бери. Двамата учат заедно в градчето Мейсън. Колекционерът на музика Питър Бък се среща с Майкъл Стайп в музикалния магазин, в който двамата работят. Първото изпълнение на Стайп, Бък, Милс и Бери е по време на домашно парти през април 1980 година. Съвсем неочаквано идва и първото название на младата формация - Twisted Kites. До лятото на 1980 година, вече под ръководството на мениджъра Джеферсън Холт, групата става известна под името R.E.M.\r\n1920 г.\r\nРоден е Джордж Портър - английски физико-химик, член на Лондонското кралско дружество (1960 г.). Удостоен е с Нобелова награда за химия (заедно с Р. Нориш и М. Ейген) за изследвания на свръхбързите химични реакции (1967 г.). Учи в университетите в Лийдс и Кеймбридж (1938-1941 г.). В периода 1949-1954 г. преподава в Кембриджкия университет, а от 1955 г. до 1963 г.- в Шефилдския университет. От 1966 г. е директор на Кралския институт на Великобритания. Президент е на Международния комитет по фотобиология (от 1968 г.), както и на Химическото дружество на Великобритания (от 1970 г.).\r\n1913 г.\r\nРоден е Николай Михайлович Амосов - украински хирург, академик в Украинската Академия на Науките от 1969 г. Член-кореспондент на АМН (1961 г.); лауреат на Ленинска премия (1961 г.); герой на социалистическия труд (1973 г.). С името му е свързан един от най-големите скандали в историята на БНТ, когато на 25 декември 1988 г. дава интервю за \"Всяка неделя\", в което заявява, че най-омразният лозунг за него е \"Да живее диктатурата на пролетариата\". В резултат предаването е спряно. Основните му трудове са по сърдечно-съдова хирургия, хирургия на белия дроб, биологична и медицинска кибернетика. Автор е на книгата \"Мисли и сърце\" (1965 г.) и на много други. Умира на 12 декември 2002 г. в Киев.\r\n1849 г.\r\nРоден е Август Фон Макензен – германски фелдмаршал, провел редица успешни военни операции по време на Първата световна война. Командва австро-германските войски в Галиция (1915 г.) и направлява военните действия срещу Сърбия (края на 1915 г.). По-късно командва войските, които нахлуват в Румъния (1916 г.). Умира на 8 ноември 1945 г.\r\n1805 г.\r\nРоден е Жан-Йожен Робер-Гуден - френски илюзионист, основоположник на съвременното магическо изкуство. Умира през 1871 г.\r\n1778 г.\r\nРоден е Жозеф Гей-Люсак ­ френски физик и химик, изследвал свойствата на газовете. С научна цел извършва два полета с балон, като при втория достига височина над 7000 м. Член е на Парижката академия на науките /1806 г./, професор. Открива газовите закони, химичния елемент бор (1808 г., съвместно с френския химик Л. Тенар). През 1815 г. получава циан. Основател е на обемния химичен анализ. Усъвършенства производството на сярна киселина (кула на Гей-Люсак) и на стеаринови свещи.\r\n1742 г.\r\nРоден е Никола Льоблан - френски химик-технолог. Хирург е в дома на Орлеанския дук. Става известен с изследванията си върху явленията на кристализирането на неутралните соли. Открива метод за получаване на сода от морска сол и нови способи за извличане на селитра, никел, кобалт и др. На 16 януари 1806 г., разорен след ликвидацията на патента за производство на сода и закриването на завода за сода, се самоубива.\r\n1421 г.\r\nРоден е Хенри VI - крал на Англия /1422 – 1461 г./ от династията Ланкастъри. Син е на Хенри V. Заема престола на 9-месечна възраст. По време на войната на Червената и Бялата роза е свален от крал Едуард IV Йорк. След временна реставрация /3 октомври 1470 – 11 април 1471 г./ е свален за втори път от престола и е убит в Тауър на 21 май 1471 г.\r\n1285 г.\r\nРоден е Фердинад IV - крал на Кастилия и Леон. От 1295 г. управлява под регенството на майка си (до 1303 г.), която защитава правата му от различни претенденти от Арагон, Франция, Португалия. След 1303 г. Фердинад IV започва да управлява самостоятелно. С подкрепата на арагонския крал воюва успешно с арабите и завладява крепостта Гибралтар през 1310 г. Организира нов поход срещу арабите за завоюване на Алхесирас, но умира в Хаена през септември 1312 г.На тази дата умират:\r\n1995 г.\r\nУмира Джеймс Рестън - американски журналист, редактор на “Ню Йорк Таймс”. Кариерата му в “Ню Йорк Таймс” започва през 1939 г.\r\n1994 г.\r\nУмира италианският киноактьор Джан-Мария Волонте. Роден е на 9 април 1933 г. в Италия. Дебютира в киното през 1960 г. с филма “Под десетия флаг”. Участва във филмите “Дамата с камелиите”, “Един пробит долар” и др. Печели награди на филмовите фестивали в Кан, Берлин, Венеция и др. На европейския филмов фестивал печели специалната награда на журито.\r\n1991 г.\r\nУмира Ричард Стоун – английски икономист. Нобелов лауреат от 1984 година. Роден е на 30 август 1913 г. в Лондон. Завършва университета в Кембридж през 1935 г., където по-късно става професор. Създател е на съвременната система за национално счетоводство.\r\n1988 г.\r\nУмира Рой Орбисън, една от най-големите звезди на американската рок- и кънтри-музика. Роден е във Вернон, Таксас на 23 април 1936 г. През 1945 г. започва да води собствено радио-шоу, след като печели конкурс. През 1949 г. на 13 годишна възраст основава първата си група – “The Wink Westerners”. През 1953 г. групата създава собствено радио-предаване. Първите песни, които изпълняват са Kaw-liga”, “Mexican Joe”, “Caribbean” и “Under the Double Eagle”.\r\nНа 1 август 1964 г. Рой Орбисън записва най-големия си хит - “Oh Pretty Woman”. Песента се изкачва на първо място в класациите на всички страни по света. Още същата година са продадени 7 милиона копия. На 25 май 1969 година Рой Орбисън се жени за германката Барбара Джейкъбс. На 52 години той умира от сърдечен удар.\r\n1892 г.\r\nУмира Ърнст Вернер Фон Сименс – Немски електротехник, основател на концерна Сименс. Роден е на 13 декември 1816 г.\r\n1352 г.\r\nУмира папа Климент VI. Климент VI е папа от 7 май 1342 г. до смъртта си. Роден е през 1291 г. Постъпва в Бенедектинския манастир “Ла Шез Дьо” през 1301 г. По-късно учи в Парижкия университет, където по-късно става преподавател. \r\nПрез 1326 г. става абат на Фекам. Две години по-късно през 1328 г. е ръкоположен за епископ на Арас. През 1329 г. става архиепископ на Санс, а през 1330 г. става\r\nархиепископ на Руан. Ръкоположен е за кардинал от папа Бенедикт ХII през 1338 г. След като е избран за папа, остава верен привърженик на крал Филип VI Валоа и политиката му в Европа. Успява да закупи Авиньон през 1348 г. в разгара на чумната пандемия. Политиката му дава силен тласък на непотизма и разточителството.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.06", "title": "Денят 6 декември в световната история"}
{"url": "http://www.focus-news.net/news/2017/12/06/2464344/sofiya-praznichni-sluzhbi-v-proslava-na-sv-nikolay-mirlikiyski-shte-badat-otsluzheni-v-grada.html", "text": "На 6 декември, Никулден, когато  Православната църква прославя светителят Николай Мирикийски архиепископ и Чудотворец, от 9:00 часа, с благословението на Негово Светейшество Българския патриарх и Софийски митрополит Неофит, празничната св. Литургия в храм „Св. Николай“ в кв. „Връбница“ ще бъде оглавена от Негово Преосвещенство Велички епископ Сионий – игумен на Троянската света обител.\r\nХрамови празници имат известната църква на Подворието на Светейшия патриарх Московски и на цяла Русия в София \"Св. Николай\" - Руската църква,  малката църква \"Св. Николай\"  на ул. \"Цар Калоян\" и др.  \r\nНикола ПЕТКОВ", "date": "2017.12.06", "title": "София: Празнични служби в прослава на Св. Николай Мирликийски ще бъдат отслужени в града"}
{"url": "http://www.focus-news.net/news/2017/12/06/2464345/d-r-atanas-kambitov-kmet-na-blagoevgrad-na-imenitsite-i-tehnite-semeystva-pozhelavam-zdrave-blagopoluchie-i-shtastie.html", "text": "На имениците и техните семейства пожелавам здраве, благополучие и щастие. Това казва кметът на Благоевград д-р Атанас Камбитов в поздравителен адрес по повод Никулден. съобщиха от пресцентъра на Община Благоевград. В поздравителния адрес на кмета се посочва още: \"Днес почитаме Свети Николай Мирликийски - покровител на моряците, пътешествениците, търговците и банкерите. Нека има здраве и благоденствие! На рибарите и моряците пожелавам морето винаги да е благосклонно и спокойно. Пожелавам на банкерите и търговците успешни сделки и късмет в начинанията. Честит празник!\"", "date": "2017.12.06", "title": "Д-р Атанас Камбитов, кмет на Благоевград: На имениците и техните семейства пожелавам здраве, благополучие и щастие"}
{"url": "http://www.focus-news.net/news/2017/12/06/2464346/pazardzhik-ostava-opasnostta-ot-padashti-kamani-v-rodopskata-chast-na-oblastta.html", "text": "Сняг вали в района на Долно Вършило, област Пазарджик, сочи справка на Областно пътно управление - Пазарджик. Пътните настилки са предимно сухи, по усойните места са мокри, заледени и обработени. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.06", "title": "Пазарджик: Остава опасността от падащи камъни в Родопската част на областта"}
{"url": "http://www.focus-news.net/news/2017/12/06/2464347/burgas-kmetat-dimitar-nikolov-obyavi-dneshniya-den-za-neucheben-po-povod-praznika-na-grada-nyama-da-raboti-i-zonata-za-plateno-parkirane.html", "text": "Със заповед на кмета Димитър Николов и тази година ще бъде спазена традицията 6 декември да е неучебен ден за всички ученици на територията на община Бургас. Това съобщиха от пресцентъра на Община Бургас. Метеорологичните прогнози показват приятно време, така че свободните от занятия ученици могат да се включат активно в събитията, посветени на празника. Зоната за платено паркиране в Бургас няма да функционира също по заповед на кмета Николов. От Общината призовават водачите на МПС да шофират внимателно.", "date": "2017.12.06", "title": "Бургас: Кметът Димитър Николов обяви днешния ден за неучебен по повод празника на града, няма да работи и зоната за платено паркиране"}
{"url": "http://www.focus-news.net/news/2017/12/06/2464348/kurir-makedoniya-islyamska-darzhava-prizova-poddrazhnitsite-si-v-albaniya-da-izvarshat-teroristichni-atentati-po-vreme-na-kolednite-i-novogodishni-praznitsi.html", "text": "Близкоизточната радикална групировка „Ислямска държава“ призова своите поддръжници в Албания да организират терористични атентати по време на предстоящите Коледни и Новогодишни празници, пише скопското електронно издание „Курир“.\r\n„Имаш достатъчно време да се сдобиеш с автомобил и да прегазиш хора от масата, да си купиш нож и да нападнеш, или пък да заредиш своята пушка с боеприпаси\", призовават джихадистите в своите комуникационни канали, цитирани от медиите на албански език.\r\nНа т.нар. „вълци единаци“ се препоръчва да ангажират мигрантите и да извършат нападения в Рим и Ватикан.\r\nВъв връзка с опасността от терористични атаки косовското правителство изготви документ със заглавие „Държавна стратегия срещу тероризма и план за действие 2018-2022\", който предвижда мерки за борба с тероризма и завърналите се джихадист. В текста се отбелязва, че са налице „публични призиви за извършване на терористични атаки в Косово, но и в региона\". Тероризмът е \"една от най-големите заплахи за националната \r\nсигурност\", се казва още в документа.Тереза Герова", "date": "2017.12.06", "title": "„Курир“ (Македония): „Ислямска държава“ призова поддръжниците си в Албания да извършат терористични атентати по време на Коледните и Новогодишни празници"}
{"url": "http://www.focus-news.net/news/2017/12/06/2464349/plovdiv-negovo-visokopreosveshtenstvo-mitropolit-nikolay-shte-oglavi-arhiereyska-sveta-liturgiya-v-hram-sv-nikolay.html", "text": "Днес от 9.00 часа Негово високопреосвещенство Пловдивският  митрополит Николай ще оглави архиерейска света Литургия в храм \"Св. Николай\", кв. \"Христо Смирненски\" в град Пловдив, предаде репортер на Агенция \"Фокус\". Литургията ще бъде в чест на небесния покровител св. Николай Мирликийски Чудотворец. \r\nНикола ПЕТКОВ", "date": "2017.12.06", "title": "Пловдив: Негово високопреосвещенство митрополит Николай ще оглави архиерейска света Литургия в храм \"Св. Николай\""}
{"url": "http://www.focus-news.net/news/2017/12/06/2464350/burgas-za-parvi-pat-publichno-shte-bade-pokazano-originalnoto-zaveshtanie-na-nay-golemiya-daritel-i-blagodetel-na-grada-al-georgiev-kodzhakafaliyata.html", "text": "За първи път публично ще бъде показано оригиналното завещание на най-големия дарител и благодетел на Бургас – Александър Георгиев-Коджакафалията. Това съобщиха от пресцентъра на Община Бургас. Безценният документ е акцент в изложбата „Завръщане въ стария Бургасъ“, която е посветена на празника на града – Никулден. Експозицията ще отвори врати днес от 09.00 часа в зала „Александър Георгиев-Коджакафалията“ на Културен център „Морско казино“, а по случай градския празник Общината предоставя възможност на жителите и гостите на града да я разгледат безплатно.\r\nВ книгата се вижда, че на 20 юли 1911 г. Коджакафалията застава пред нотариус Никола Ц. Шишков, за да състави завещанието си, с което прави дарение за над 130 000 златни лева (днешната стойност на дарените имоти се оценява от няколко десетки до няколкостотин милиона лева). Той дарява на Катедралния храм в Бургас „Св. св. Кирил и Методий“, на българската болница „Евлогий Георгиев“ в Цариград, на благотворителното дружество „Милосърдие“ за построяване на старопиталище и сиропиталище, на църквата и училището в родното си село Дюлгерий (днешно село Зидарово) и на много други институции и бедни хора. Нивите му, които са били на мястото на днешния ж.к. „Братя Миладинови“, са разделени на парцели и дарени на безимотните и бедни граждани, за да построят свои домове. Общо дарените площи осигуряват дом на над 600 души, а косвените ползи от даренията облагодетелстват десетки хиляди хора. В завещанието са включени и неговите дюкяни (на бълг. ез. магазини и занаятчийски работилници), като изрично се заръчва те да не се продават, а печалбата им всяка година да се раздава на всички, които имат нужда, независимо от тяхната народност и вероизповедание. Друг уникален експонат, включен в изложбата, е Нотариалната книга с актове, в която са вписани парцелите, дарени от Александър Георгиев на бедни бургаски граждани. Книгата е специално обособена – т. е. в нея има само актове за даренията, направени от Коджакафалията.\r\nОбщо в книгата са вписани 274 нотариални акта. В периода от 28 октомври 1911 г. до 30 декември 1911 г. той дарява най-много парцели – 263, от 09 юни до 16 юни 1912 г. имотите са 9, а дни преди кончината му през 1913 г. Коджакафалията дава още два имота. Основната заслуга за съхраняването на този безценен документален извор през годините имат нотариус Радойнова и съдия Златина Иванова. Със своята дарителска дейност Александър Георгиев Коджакафалиятa оставя непреходна следа в развитието на града и заслужено получава името Бащата на Бургас (метафората е на историка и археолог проф. д-р Иван Карайотов).\r\nИзложбата ще остане в Културен център „Морско казино“ до 26 януари 2018 г. и може да бъде разгледана от понеделник до събота между 10.00 и 18.30 часа.", "date": "2017.12.06", "title": "Бургас: За първи път публично ще бъде показано оригиналното завещание на най-големия дарител и благодетел на града – Ал. Георгиев-Коджакафалията"}
{"url": "http://www.focus-news.net/news/2017/12/06/2464351/sliven-s-praznichna-programa-shte-badat-zapaleni-svetlinite-na-kolednata-elha-v-grada.html", "text": "Популярната млада изпълнителка Дивна ще бъде специален гост на празника, по време на който ще бъдат включени светлините на коледната елха на Сливен. Това съобщиха от Община Сливен. В тържеството, което ще започне в 17.00 часа на площада пред сградата на Община Сливен, участие ще вземат деца от детските градини в Сливен и формации от Военен клуб - Сливен. Подготвени са приятни изненади. Заедно с голямата елха ще бъдат запалени светлините и на новозасадените на няколко места в града млади елхички. В 18.30 часа на 6 декември в зала „Сливен“ ще започне концертът на Симфоничен оркестър - Сливен и Varna Swing Orchestra Project. Диригент е Димитър Караминков.", "date": "2017.12.06", "title": "Сливен: С празнична програма ще бъдат запалени светлините на коледната елха в града"}
{"url": "http://www.focus-news.net/news/2017/12/06/2464352/sofiya-vavezhda-se-vremenna-organizatsiya-na-dvizhenieto-za-stroitelstvo-na-zhilishtna-sgrada-na-ul-kozloduy-95.html", "text": "Въвежда се временна организация на движението за строителство на жилищна сграда на ул. „Козлодуй“ №95. Това съобщиха от пресцентъра на Столична община.   \r\nЗабранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n- от 10.00 часа до 14.00 часа днес; \r\n- от 09.00 часа до 15.00 часа на 13.12.2017 г.; \r\n- от 10.00 часа до 15.00 часа на 14.12.2017 г.; \r\n- от 09.00 часа до 15.00 часа на 15.12.2017 г.; \r\n- от 09.00 часа до 14.00 часа на 21.12.2017 г.; \r\n- от 09.00 часа до 15.00 часа на 08.01.2018 г.; \r\n- от 10.00 часа до 14.00 часа на 09.01.2018 г.; \r\n- от 13.00 часа до 16.00 часа на 12.01.2018 г.", "date": "2017.12.06", "title": "София: Въвежда се временна организация на движението за строителство на жилищна сграда на ул. „Козлодуй“ №95"}
{"url": "http://www.focus-news.net/news/2017/12/06/2464353/reuters-amerikanski-bombardirovach-preletya-nad-koreyskiya-poluostrov.html", "text": "Американски бомбардировач B-1B прелетя над Корейския полуостров в сряда в рамките на широкомащабно военно учение, провеждано съвместно с военнослужещите на Южна Корея, предава Reuters.\r\nСамолетът се e присъединиl към два група бомбардировачи F-22 Raptor, които бяха дислоцирани в Южна Корея в понеделник, припомня агенцията.Агенция „Фокус“ припомня:\r\nВ началото на седмицата Южна Корея и САЩ започнаха най-големите си досега съвместни военновъздушни учения. Стартът им бе даден само седмица, след като Северна Корея извърши ново изпитание на междуконтинентална балистична ракета. Ежегодното учение „Бдителен ас“ ще продължи до петък, като в него участват над 230 летателни машини, включително шест „невидими\" за радарите изтребители F-22 Raptor, още толкова F-35 и два стратегичски бомбардировачи B-1B..Тереза Герова", "date": "2017.12.06", "title": "Reuters: Американски бомбардировач прелетя над Корейския полуостров"}
{"url": "http://www.focus-news.net/news/2017/12/06/2464354/pregled-na-osnovnite-temi-v-starozagorskiya-pechat.html", "text": "„И БСП - Павел баня, поиска смяната на Драгомир Стойнев като отговорник на Партията за Старозагорска област“ е водещо заглавие от страниците на вестник „Старозагорски новини“. Декларация до Изпълнително бюро и Националния съвет на Социалистическата партия е изпратило ръководството на Общинския съвет на БСП, в която се иска смяната на отговорника за Старозагорска област - народният представител Драгомир Стойнев. Декларацията е била гласувана единодушно от 11-членния състав на ОбС на БСП в Павел баня по време на заседание, проведено на 1 декември т.г. Това потвърди за медията ни председателят на общинската организация Атанас Пъдев. ОбС на БСП - Павел баня, е втората общинска организация от областта, която официално поиска пред Изпълнителното бюро и Националния съвет на Партията смяната на отговорника Драгомир Стойнев. Няколко дни преди това същото искане до ИБ и НС на Партията изпрати и ОбС на БСП - Казанлък, решението за което е било взето на разширено заседание на общинската организация. В декларацията си павелбанските социалисти подкрепят искането на БСП - Казанлък, за смяна на отговорника, а като мотиви посочват липсата на доверие към Драгомир Стойнев, стилът му на ръководене и противопоставянето между общинските организации в Старозагорска област, което в момента налага в Областния съвет на БСП. И изразяват позиция, че това, което понастоящем се случва, е в ущърб на БСП и работи в полза на други политически сили - ГЕРБ, ДОСТ и ДПС. \r\n\"Старозагорски новини\" припомня, че на 28 ноември в Стара Загора се състоя заседание на Областния съвет на БСП, след което до медиите беше изпратена информация как членовете му са се обединили в подкрепа на националния курс на Партията, начертан от Корнелия Нинова за борба срещу корупцията и спечелването на местните избори през 2019 г. И нито ред за колизиите вътре в самия Областен съвет. Медията е научила, че заседанието е било напуснато от трима общински председатели на БСП - на Стара Загора, Раднево и Павел баня, в знак на протест с предложения за обсъждане доклад на работна група, касаещ организационното състояние на БСП - Казанлък, което противоречало на Устава, определящ Областния съвет като координиращ орган, а не като наказателен отряд спрямо неудобните в Партията. Не е изключено след въпросното заседание на Областния съвет и други общински организации на БСП да поискат отстраняването на Драгомир Стойнев като отговорник за Старозагорска област. „Над 5 200 са именниците на Никулден в Старозагорска община“ е друго заглавие от страниците на ежедневника. Днес, 6 декември, е Никулден - ден за почит към свети Николай Мирликийски Чудотворец. Денят е празник на рибарите, моряците и банкерите. На този ден в община Стара Загора имен ден имат 5 219 души. Най-много са празнуващите с името на светеца Николай – 2 382, а с името Никола - 677. Дамите с име Николина са 333, а с Николинка - 180. Модерното в днешно време женско име Никол носят 273 дами в общината, а 35 се зоват Нелина. Почти толкова популярно е и името Нина - 295, а с име Николета са 120 жени. С традиционното българско име Кольо са 877 жители на община Стара Загора, има и 8 с името Колю. На Никулден празнуват още 14 с името Нико, 8 - с Нино, 12 дами с име Ненка, и 5 - с Коля. \r\n„Израелският посланик пред старозагорските медии: Историята трябва да се чете правилно“, пише още изданието. Рекламната стратегия на бъдещата Индустриална зона \"Загоре\", която е още на етап идеен проект, предвижда връзка с всички значими посолства в Р България, като това на Израел ще е сред първите. Това заяви кметът на Стара Загора Живко Тодоров на нарочния брифинг след срещата му вчера с израелския посланик у нас Ирит Лилиан в отговор на журналистическо питане на \"Старозагорски новини\" дали израелски бизнесмени ще бъдат инвеститори в бъдещата Индустриална зона в Стара Загора. Още повече, че такива развиваха дейност в Града на липите още по времето, когато България беше социалистическа държава и действаше КОРЕКОМ. Пред медиите посланик Лилиан изрази задоволство, че Стара Загора е готова да си сътрудничи с държавата й в сферата на образованието, културата и високите технологии. Израелският дипломат уточни, че иновациите и хай-тек продуктите могат да служат като образователно средство, както и за бъдещи проекти, чрез които децата в училище да изучават предприемачество. Като доказателство Ирит Лилиан помоли да й бъде направена снимка с нейния смартфон и обясни, че обменът на информация вече протича при други жизнени скорости. Посланик Лилиан подчерта, че с кмета на Стара Загора Живко Тодоров ще работят заедно да бъдат създадени програми за предприемачество в училищата - например Търговската гимназия, както и екипи в двете страни, които ще бъдат в контакт и ще разработват нови идеи и взаимен обмен. Пред старозагорските медии тя сподели, че ако не е дипломатическият й статут, би определила като \"нелепици!\" твърдението, че не българският народ, а Червената армия спасила евреите у нас от изтребление в Лагерите на смъртта. Г-жа Лилиан нееднозначно подчерта, че през 2018 г. се навършват 75 години от изпращането в нацистките концлагери на евреите от земите на Егейска България и тези от Македония, затова историята трябва да се чете правилно. В същото време не пропусна да отбележи, че който пък се взира само в историята, може да пропусне бъдещето... И за да потвърди казаното, обеща догодина Израел да има запомнящо се присъствие на традиционния джазфестивал, с който Градът на липите почва да печели популярност в цял свят.", "date": "2017.12.06", "title": "Преглед на основните теми в старозагорския печат"}
{"url": "http://www.focus-news.net/news/2017/12/06/2464355/stara-zagora-nad-5-200-sa-imenitsite-na-nikulden-v-obshtinata.html", "text": "Отбелязваме Никулден - ден за почит към свети Николай Мирликийски Чудотворец. Денят е празник на рибарите, моряците и банкерите. Днес в община Стара Загора имен ден празнуват 5 219 души. Това съобщиха от пресцентъра на Община Стара Загора. Най-много са празнуващите с името на светеца Николай – 2 382, а с името Никола – 677. Дамите с име Николина са 333, а с Николинка - 180. Модерното име в днешно време женско име Никол носят 273 дами в общината, а 35 се зоват Нелина. Почти толкова популярно е и името Нина -  295, а с име Николета са 120 жени. С традиционното българско име Кольо са 877 жители на община Стара Загора, има и 8 с името Колю. Утре празнуват още 14 с името Нико, 8 с Нино, 12 са дамите с име Ненка, и 5 с Коля.\t\r\nНикулден заема важно място в българската празнична традиция. Според народните вярвания, когато шестимата братя светци си разделяли света, на Николай се паднали всичките води. Отредено му било по вода да ходи, кораби да води, по морета ветрове да спира. Затова в този ден лодките и корабите не плават в открито море. \r\nСв. Николай Чудотворец, който е роден през 280 г. в Мала Азия, провинция Ликия, живял по времето на император Константин Велики и е бил архиепископ на гр. Мир. Той присъствал на Първия вселенски събор в Никея. Умира през 325 г., оставяйки след себе си спомена за удивителните морски чудотворства при спасяването на кораби и моряци по време на катастрофите.", "date": "2017.12.06", "title": "Стара Загора: Над 5 200 са имениците на Никулден в общината"}
{"url": "http://www.focus-news.net/news/2017/12/06/2464357/plovdiv-do-50-metra-e-namalena-vidimostta-v-rayona-na-prohoda-troyan-karnare-poradi-magla.html", "text": "До 50 метра е намалена видимостта в района на прохода Троян -\r\n Кърнаре поради мъгла. Това съобщи за Радио „Фокус“ – Пловдив дежурният в Областно пътно управление. Водачите трябва да бъдат особено бдителни. Проходът е отворен за движение, но само на моторни превозни средства до 12 тона, за по-тежките преминаването е забранено. Регистрира се периодична свлачищна активност по пътищата Асеновград - Смолян и Юговско ханче - Югово - Лъки - Здравец. В ранните часове на деня екипи са разчиствали паднали камъни по пътя Юговско ханче - Югово - Лъки - Здравец, пътната отсечка към момента е нормално проходима, но опасността от свлачищна активност остава висока. Дежурният предупреди водачите да шофират с повишено внимание и съобразена скорост по посочените участъци.\r\nДвижението по всички основни пътни артерии в Пловдивска област е изключително натоварено, като най-интензивен е трафикът по участъка на АМ „Тракия“ и по пътищата Пловдив -\r\n Асеновград и Пловдив - Карлово. Пътните настилки в областта са сухи, в планинските райони – обработени, тъй като там има опасност от заледявания. До 15 декември е ограничено движението по пътя Карлово - Баня, заради ремонтни дейности по асфалтовата настилка. Обходният маршрут за водачите е през село Марино поле. До 20 декември ще остане забранено преминаването на камиони над 12 тона по пътя Поповица – Болярци, поради намален габарит на пътното платно на мост. Също до 20 декември ще остане забранено движението по пътя Белица - Загражден - Давидково, в участъка от км 13 до км 18. Все още е ограничено и преминаването на камиони с височина над 4 метра през тунелите по пътя Асеновград – Нареченски бани.\r\nДвижението по главните булеварди в град Пловдив също е изключително интензивно. Задръствания затрудняват движението по входно-изходните артерии, както и по булевардите „Христо Ботев“, „Пещерско шосе“, „Цар Борис III Обединител“, „Марица“ – юг, „Източен“, „Руски“ и „Шести септември“. Пътищата са сухи и нормално проходими.\r\nТони МИХАЙЛОВ", "date": "2017.12.06", "title": "Пловдив: До 50 метра е намалена видимостта в района на прохода Троян - Кърнаре поради мъгла"}
{"url": "http://www.focus-news.net/news/2017/12/06/2464358/burgas-shoseen-probeg-turnir-po-hudozhestvena-gimnastika-i-pluvna-nadprevara-sa-chast-ot-programata-v-grada-za-nikulden.html", "text": "Шосеен пробег, турнир по художествена гимнастика и плувна надпревара ще могат да проследят жителите и гостите на града на Никулден. Това съобщиха от пресцентъра на Община Бургас. Организатори на трите състезания са съответно СК „Маратонец“, КХГ „Черноморец“ и ПК „Метропол“, с подкрепата на Община Бургас. В 10.00 часа пред Казиното ще стартира шосейният пробег, в който се очаква да се включат около 100 участници, разделени в две възрастови групи. Първата е до 18 години и ще се състезава на 10 километра. Втората група е над 18 години, без ограничение на възрастта, като вече има подадени заявки от ветерани над 60 години. Регистрирали са се представители и от други градове в страната. Разстоянието, което ще се пробяга, е 20 километра. Маршрутът е от Казиното до моста преди „Сарафово“ и обратно. Участниците над 18 години ще изминат дистанцията два пъти. Колоездачи ще водят колоната за улеснение на маратонците. В 11.00 часа пред Казиното ще е награждаването на възрастовата група до 18 години. Първите трима ще получат медали и парични награди. Награждаването на най-добрите в групата над 18 години ще започне в 12.00 часа. Призовата тройка ще заслужи медалите, а първите 6 ще получат и парични премии. За първите трима над 60-годишна възраст също са осигурени медали и парични награди.\r\nНикулденският турнир по художествена гимнастика е за деца, родени 2009, 2010 и 2011 година и е за ансамбли. На килима в зала „Младост“ се очаква да се състезават 250 малки грации от клубове от цялата страна. Официалното откриване е с начален час 11:00. Веднага след това стартира и атрактивната надпревара. Организаторите са предвидили морско тържество за младите надежди на българската художествена гимнастика, което ще започне в 13:30 часа. Тогава ще се проведе и официалната церемония по награждаването. Ще има много подаръци и грамоти, а най-добрите в отделните възрастови групи ще получат медали.\r\nТурнир по плуване за „Купа Бургас“ ще се проведе в басейна в „Меден рудник“. Официалното откриване е от 14.00 часа. Ще участват 190 плувци във всички възрасти. В началото ще плуват бебета, както и хора с увреждания, съобщиха от „Метропол“. Най-добрите в отделните стилове и дисциплини ще бъдат наградени с медали и грамоти. Предвидени са и атрактивни предметни награди, осигурени от спонсори.", "date": "2017.12.06", "title": "Бургас: Шосеен пробег, турнир по художествена гимнастика и плувна надпревара са част от програмата в града за Никулден"}
{"url": "http://www.focus-news.net/news/2017/12/06/2464359/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Временно ще бъде прекъснато водоснабдяването в някои части на столицата днес, това съобщиха от пресцентъра на \"Софийска вода\". \r\nНа 6 декември 2017 г. (сряда), във връзка с реконструкция на уличен водопровод на ул. „Суходолска“ , жк. „Западен парк“ , се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nул. „Суходолска“ от ул. „Проф. А.Вайганд“ до ул. „Булина ливада“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ до бл. 132.\r\nНа 6 декември 2017 г. (сряда), във връзка с подмяна на сградно водопроводно отклонение на ул. „Съгласие“, кв. „Гниляне“ гр. Нови Искър  се налага спиране на водоподаването от 10:00 до 14:00 часа на клиентите на „Софийска вода”, живеещи в района между:\r\nул. „Съгласие“, ул. „Враня“, ул. „Тополите“, ул. „Спортист“, ул. „Христо Ботев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Искърско дефиле“.\r\nНа 6 декември 2017 г. (сряда), във връзка с подмяна на сградно водопроводно отклонение на ул. „Баба Тонка“, кв. „Васил Левски“  се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „Константин Фотинов“ от ул. „Баба Тонка“ до ул. „Княгиня Тамара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баба Тонка“№46.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.12.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/06/2464360/blagoevgrad-narodni-predstaviteli-ot-gerb-se-sreshtnaha-s-chlenove-i-simpatizanti-ot-hadzhidimovo-i-garmen.html", "text": "Народните представители от ГЕРБ в област Благоевград Даниела Савеклиева, Александър Мацурев, Георги Динев и Димитър Гамишев се срещнаха с членове и симпатизанти на партията от Хаджидимово и Гърмен. Това съобщиха от пресцентъра на ПП ГЕРБ. По време на двете срещи бяха обсъдени текущи въпроси и проблеми, които вълнуват жителите на двете общини. Областният координатор на ПП ГЕРБ Даниела Савеклиева запозна гражданите с приоритетите в наскоро приетия бюджет за 2018 г. и важните точки в него като допълнителни пари за училищата, читалищата и библиотеките. Изключително важно е за учителите, че има заложено 15% увеличение на работните им заплати. Георги Динев и Александър Мацурев обясниха на жителите на двете общини за оперативните програми и възможностите за осигуряване на работа по различни програми за трудоспособното население. Димитър Гамишев запозна хората с Програмата за развитието на селските райони и отговори на въпроси, свързани с нея. Народните представители от ГЕРБ продължават посещенията си в общините от област Благоевград, за да помогнат за разрешаването на проблеми от местно и регионално значение.", "date": "2017.12.06", "title": "Благоевград: Народни представители от ГЕРБ се срещнаха с членове и симпатизанти от Хаджидимово и Гърмен"}
{"url": "http://www.focus-news.net/news/2017/12/06/2464361/burgas-otlichavat-dostoyni-burgazlii-po-vreme-na-praznichnata-sesiya-na-obshtinskiya-savet-na-nikulden.html", "text": "Никулден е време, в което отдаваме дължимото уважение и признание на онези хора, които са проявили доблест, човечност, спасявали са човешки животи и са постигнали успех в своята сфера. Тези достойни граждани ще бъдат отличени по време на празничната сесия на Общинския съвет. Сред почетни граждани на Бургас вече са Янка Рупкина, Вида Буковинова, Руси Стоянов и Иван Притъргов - посмъртно. Това съобщиха от пресцентъра на Община Бургас.\r\nНяколко изявени имена се удостояват с почетния знак \"Ключа от кулата на Община Бургас\".\r\nПроф. д-р Георги Чалдъков се удостоява с отличието \"Ключа от кулата\" на Община Бургас за неговия изключителен обществен принос не само в България, но и по света за развитието на науки като анатомия, хистология, хистопатология, липидология, адипобиология и невробиология. Той е известен, не само със своите научни постижения, но и с будната си обществена позиция и неотменно присъствие в интелектуалния елит на България. Професор Чалдъков е автор на множество статии в периодичната преса, сборници от есета и други книжни издания, които вълнуват със своята мъдрост, гражданска ангажираност и висок морал.\r\nХудожникът Радостин Дамасков се удостоява с отличието \"Ключа от кулата\" на Община Бургас за неговия принос в културното развитие на града. Той работи в областта на малката пластика и монументалните форми. Негови творби са притежание на Музея на модерното изкуство в Кьолн, колекция на \"П. Людвиг\" както и на много галерии и колекции в България, Германия, Белгия, Холандия, Русия, Мексико и други.\r\nСветла Стоева, диригент на бургаска хорова школа Милка Стоева се удостоява с отличието \"Ключа от кулата\" на Община Бургас за принос в развитието на хоровото изкуство. През годините детският хор е прераснал в хорова школа, възпитала и създала много известни музиканти, певци и ценители на музиката. Огромен принос за високото ниво на хора и за неговите големи международни отличия има дългогодишният диригент и ръководител на хора - Милка Стоева. Към момента делото й се продължава от Светла Стоева.\r\nАрх. Дунка Герганова се удостоява с отличието \"Ключа от кулата\" на Община Бургас за принос за развитието на архитектурата и опазването на паметниците в град Бургас. Архитект Герганова има богата и разнообразна професионална кариера, заемайки различни длъжности. Извършила е реставрации на църкви и знакови сгради в различни градове в страната.  Проектирала е множество сгради с обществено и културно значение. Автор е на  редица публикации и книги в сферата на архитектурата. Носител е на орден \"Кирил и Методий\" - първа степен, Златен Капител от САБ - 2011 г. и др.\r\nАрх. Деви Симеонов се удостоява с отличието \"Ключа от кулата\" на Община Бургас за принос за развитието на архитектурата и градоустройството на Бургас. Архитект Симеонов е извършил проектирането на множество обществено значими сгради както в Бургас, така и в различни градове на страната. Голяма част от времето и силите си архитектът посвещава на изследователска и събирателска работа, свързана с градоустройството на Бургас, с неговата архитектурна история, а също така на изследване на родовата памет и подготовката на личния си архивен фонд. \r\nС \"Почетна значка на Община Бургас\" се награждават няколко човека, проявили смелост, спасили човешки животи и предотвратили тежки инциденти. Сред тях е Женя Райкова, която спасява дете от удавяне на бургаския плаж.\r\nКрасен Димитров, Юмет Сатаджъ и Лъчезар Лалев също са сред носителите на почетния знак. Те потушават пожар, избухнал в паркиран автомобил и не допускат огъня да нанесе по-сериозни проблеми на други коли.\r\nС почетна значка се отличава и Николай Танев. Благодарение на уменията си по гмуркане и подводен риболов той спасява от удавяне възрастен болен мъж по време на наводнението в село Равнец.", "date": "2017.12.06", "title": "Бургас: Отличават достойни бургазлии по време на празничната сесия на Общинския съвет на Никулден"}
{"url": "http://www.focus-news.net/news/2017/12/06/2464362/vratsa-v-grada-shte-badat-vklyucheni-svetlinite-na-kolednata-elha.html", "text": "На големия християнски празник – Никулден във Враца, на площад „Христо Ботев“, ще грейне осемметрова елха, която тази година е украсена с нови светлинни и фигурални елементи. Това съобщиха от пресцентъра на Общината. Тържеството, по повод запалване светлините на елхата ще започне в 16.30 часа. Участие в празника ще вземат възпитаници от детските градини, квартет „Хармония“ към Центъра за подкрепа за личностно развитие - „Център за работа с деца“, квартет „Чарити“, балетно студио „АРТ“ при НЧ „Развитие 1869” и актьори от Драматично-куклен театър Враца. Талантливите деца на Враца ще посрещнат специалния гост на тържеството - Дядо Коледа с песни и стихове, които ще изпълнят на празнично украсената сцена. Поздрав към децата ще отправи кмета на Община Враца - Калин Каменов.\r\nЗа втора поредна година, на площад „Христо Ботев“, в атмосферата на коледния дух, Община Враца продължава инициативата и организира Коледен базар. По този начин, на едно място се оформя празничен кът, където блести Коледната елха, изградена е най-голямата ледена пързалка в Северна България и всеки посетител може да си закупи от коледните къщички на търговците подаръци, детски играчки, сувенири, захарни и тестени изделия, традиционна българска кухня, греяно вино.\r\nТази година за най-малките жители от жк. „Дъбника“ Община Враца е организира тържествено посрещане на белобрадия старец и запалване светлините на четириметрово коледно дръвче. Празникът ще се проведе на 7 декември от 16.30 часа в парк „Дъбника“.", "date": "2017.12.06", "title": "Враца: В града ще бъдат включени светлините на коледната елха"}
{"url": "http://www.focus-news.net/news/2017/12/06/2464363/gabrovo-v-uchastak-ot-pat-draganovtsi-gabrovo-dvizhenieto-se-izvarshva-v-ednata-lenta-poradi-remonti-deynosti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление -\r\n Габрово. Времето е облачно. Температурата на въздуха е 3 градуса. Пътните настилки са сухи, по усойните места мокри и заледени, но обработени. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III–5004 – път II–44 – път III–4404. Поставена е необходимата сигнализация. Срокът за приключване на дейностите е до 31 август 2018 година. В участък от път Драгановци - Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента. На път Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.12.06", "title": "Габрово: В участък от път Драгановци - Габрово движението се извършва в едната лента поради ремонти дейности"}
{"url": "http://www.focus-news.net/news/2017/12/06/2464364/burgas-chetiri-hrama-v-oblastta-nosyat-imeto-sveti-nikolay.html", "text": "Четири храма в област Бургас носят името Свети Николай, сочи справка на сайта на Сливенска митрополия. Това са църквите в бургаския квартал „Сарафово“, град Черноморец (община Созопол), село Трояново (община Камено) и село Медово (община Поморие). Днес те имат храмов празник и по този повод ще се отслужи празнична Света литургия.", "date": "2017.12.06", "title": "Бургас: Четири храма в областта носят името Свети Николай"}
{"url": "http://www.focus-news.net/news/2017/12/06/2464365/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията.\r\nДнес ще се проведат приемни с граждани на общински съветници от ПП ГЕРБ в Общински съвет - Пловдив:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А. \r\nГеорги Василев - от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А. \r\nД-р Аргир Аргиров - от 17.30 до 18.30 часа в офиса на ПП ГЕРБ в район „Южен” на ул. „Академик Петър Динеков” №1А. \r\nАни Лафчиева - от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. \r\nЕмил Русинов - от 17.30 до 19.00 часа в офиса на ПП ГЕРБ в район „Източен” на ул. „Коста Паница” №5. \r\nНа , общинските съветници от ПП ГЕРБ в Пловдив ще проведат приемни с гражданите:\r\nПетър Попов - от 17.30 до 19.00 часа в офиса на ПП ГЕРБ в район „Западен” на ул. „Царевец” №9. \r\nЯсен Михайлов - от 17.30 до 19.00 часа в офиса на ПП ГЕРБ в район „Западен” на ул. „Царевец” №9. \r\nГошо Къчков - от 17.30 до 19.00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов - от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски - от 16.00 до 18.00 часа в офиса на ПП ГЕРБ в район „Южен” на ул.  „Академик Петър Динеков” №1А.", "date": "2017.12.06", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/12/06/2464366/adelina-stefanova-hram-vavedenie-bogorodichno-blagoevgrad-sv-nikolay-izvarshval-mnogo-chudesa-zashtitaval-e-nevinnite-izbavyal-moryatsite-i-patuvashtite-po-voda-ot-buri-i-stihii.html", "text": "Св. Николай извършвал много чудеса, а също така  помагал на страдащите, защитавал невинните със слово, истина и вяра, избавял моряците и пътуващите по вода от бури и стихии. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ за ревностно служене на Бог, светецът бил избран за епископ в град Мир, областта Лигия, откъдето идва прозвището му Мирликийски чудотворец. „Св. Николай е роден през III век в град Патара, Мала Азия. Рано се отличил с дълбока добродетелност и широки познания. Известно време бил в манастир, но Бог му се явил на сън, като му казал да слезе при хората, за да прослави името си. Така и сторил Николай“, каза още Стефанова. Тя добави, че св. Николай участвал в Никейският събор и се борил срещу еретиците. Аделина Стефанова отбеляза, че на този ден имен ден празнуват всички, които носят имената Николай, Никола, Никол, Николина, Николаки и други, а от гръцки превод „Николас“ означава Победител на народите.\r\nЛивия НИНОВА", "date": "2017.12.06", "title": "Аделина Стефанова, храм „Въведение Богородично“ - Благоевград: Св. Николай извършвал много чудеса, защитавал е невинните, избавял моряците и пътуващите по вода от бури и стихии"}
{"url": "http://www.focus-news.net/news/2017/12/06/2464367/pazardzhik-dnes-v-pravoslavnite-hramove-v-grada-se-izvarshva-sv-liturgiya-po-povod-chestvaneto-na-pametta-na-sv-nikolay.html", "text": "Днес в православните храмове в Пазарджик се извършва св. Литургия по повод честването на паметта на св. Николай Мирликийски Чудотворец, предаде репортер на Радио „Фокус“ - Пазарджик. Два пъти през годината църквата е отредила да се отдава почит към светеца-на 6 декември, когато той се е представил на Господа, и на 9 май – денят на пренасяне на светите му мощи от град Мир (Древна Лигия) в Бари (Италия). Всеки четвъртък през годината е също посветен на неговата памет. Св. Николай е наречен защитник на вярата и верните, хранител на гладните, веселие на плачещите, одеяние на голите, покровител на плаващите по море, умиротворител на враждуващите, освободител на пленниците и невинно осъдените, ръководител на постниците и монасите, пазител на целомъдрието.\r\nСветлана ЕЛЕНКИНА", "date": "2017.12.06", "title": "Пазарджик: Днес в православните храмове в града се извършва св. Литургия по повод честването на паметта на св. Николай"}
{"url": "http://www.focus-news.net/news/2017/12/06/2464368/burgas-mladezhi-organizirat-nay-dalgoto-nikuldensko-horo-v-grada.html", "text": "Младежи организират най-дългото никулденско хоро в Бургас. То ще започне в 14.00 часа и е част от богатата на събития програма, посветена на градския празник. Това съобщиха от пресцентъра на Община Бургас. Събитието е по идея на младежите от инициативата „Бургас харесва младите“. На три лъча в центъра на града ще се поведе хоро от ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА „Никола Гинов“ и ПФА „Странджа“.\r\nЛъчовете ще се съберат на площад „Атанас Сиреков“, където ще се завие дългото хоро, в което ще могат да се включат и всички именици на Бургас след общата снимка пред сградата на Общината.\r\nХепанингът се организира по повод Никулден и като част от кампанията „Събуди се!“, която цели да провокира младите хора в града да бъдат по-активни, по-задружни, да не забравят корените си и да уважават историята, традициите и фолклора.", "date": "2017.12.06", "title": "Бургас: Младежи организират най-дългото никулденско хоро в града"}
{"url": "http://www.focus-news.net/news/2017/12/06/2464369/otets-roman-hram-sv-nikolay-chudotvorets-neka-sv-nikolay-da-dade-na-ribarite-da-lovyat-mnogo-riba-na-bankerite-blagodenstvie-a-na-vsichki-nas-zdrave.html", "text": "Нека св. Николай да даде на рибарите да ловят много риба, на банкерите благоденствие, а на всички нас здраве. Това каза отец Роман от храм „Св. Николай Чудотворец“ – Стара Загора в интервю за Агенция „Фокус“ по повод 6 декември – Никулден. Той поясни, че всяка година вярващи се събират в храма „Св. Николай Чудотворец“, както подобава. „Извършваме Божествена литургия. Молим на светителя да даде на всички здраве и благополучие и надежда“, каза отец Роман. Свещеникът разказа историята на църквата в Стара Загора. По думите му тя е започнала да се строи 1896 г. и е завършена през 1909 г. със спомоществуватели. Той коментира, че те са отдали от живота си, за да стане този величествен храм и да го посещават всички православни християни. „Имаме втори олтар на княз Борис I  и параклис „Покров Богородичен“. Сега в момента сме в реставрация, тъй като през годините храмът беше опушен от свещите. Догодина живот и здраве ще бъде реставриран“, каза отец Роман. \r\nДеница КИТАНОВА", "date": "2017.12.06", "title": "Отец Роман, храм „Св. Николай Чудотворец“: Нека св. Николай да даде на рибарите да ловят много риба, на банкерите благоденствие, а на всички нас здраве"}
{"url": "http://www.focus-news.net/news/2017/12/06/2464370/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ Борислав Нанков, Веселин Ангелов и Димитър Колев ще се срещнат с граждани. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Борислав Нанков е днес, на Веселин Ангелов – на 7 декември, на Димитър Колев - на 8 декември.", "date": "2017.12.06", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/12/06/2464371/the-slovak-spectator-mnogo-mladi-slovatsi-sa-privlecheni-ot-desniya-ekstremizam-pokazva-prouchvane.html", "text": "Броят на словашките граждани, за които най-важни са защитата на националния суверенитет, патриотизма и християнството, е по-голям от този на онези, подкрепящи преди всичко либералната демокрация, европейската интеграция, мултикултурализма и разнообразието. Това показва проучване на Института за обществени въпроси, проведено през юли и септември тази година сред лица на възраст между 18 г. и 39 г.,, съобщава електронното издание The Slovak Spectator.\r\nРезултатите от анкетата показват, че 81% от словаците в този възрастов диапазон признават, че биха предпочели да имат за съсед екстремист, отколкото ромско (80%) или мюсюлманско (71%) семейство. Повече от половината от младите хора (54%) в страната имат проблем с хората, живеещи в близост, които са с мигрантски корени или идват от икономически по-слабите страни, а около две пети биха възразили срещу различни сексуални малцинства и хора от азиатски или африкански произход.\r\nАнализаторът и автор на изследването Мариан Велшич обяснява резултатите с факта, че младите винаги са били близо до радикалните мнения. В документа „Младите хора и рисковете от екстремизъм\", който се фокусира върху възхода на радикализма и екстремизма в Словакия, се стига до заключението, че младото поколение в Словакия е с консервативни политически възгледи.Тереза Герова", "date": "2017.12.06", "title": "The Slovak Spectator: Много млади словаци са привлечени от десния екстремизъм, показва проучване"}
{"url": "http://www.focus-news.net/news/2017/12/06/2464372/pregled-na-osnovnite-temi-v-shumenskiya-pechat.html", "text": "„Християн Тотев и Пламен Борисов триумфираха с шампионски евротитли по муай тай“ е водещото заглавие във вестник „Шуменска заря“. Съвсем очаквано елитните бойци на СК „Шуменска крепост“ Християн Тотев и Пламен Борисов се завърнаха с шампионски титли от участието си в Европейското първенство по муай тай, което се състоя в столицата на Беларус Минск. На ринга се явиха състезатели от петнадесет държави в Стария континент, а нашите национали от Българската конфедерация по кик бокс и май тай спечелиха общо пет медала – три златни и два сребърни. „Откриването на Медицинския филиал в Шумен е далновидно решение“ е акцент от стр. 2 в броя. Кметът Любомир Христов се срещна с проф. Красимир Иванов, ректор на МУ „Проф. Параскев Стоянов“ и проф. Соня Тончева, директор на Медицинския филиал на университета в Шумен. В срещата участва и д-р Светлана Маркова, зам.-кмет по социална политика и здравеопазване в община Шумен. Поводът за срещата е изразеното желание от страна на общинското ръководство да се увеличи приемът на студенти в Медицинския филиал. „Телефонните измамници от Шуменска област са измъкнали 500 000 лева“, информира ежедневникът. Въпреки, че тази година броят на измамите е намалял, сумите които са предали хората са в размер на близо 100 000 лева. На стр. 3 в броя е публикуван материал, посветен на 68-тата годишнина на Професионалната гимназия по икономика. „Купуват интерактивни дъски за Математическата“, информира ежедневникът. 224 000 лв. получава ПМГ „Нанчо Попович“ – Шумен за подобряване на материално- техническата база на учебното заведение. Средствата са от бюджета на Министерството на образованието. „ Шуменският театър заработи на пълни обороти“, пише вестникът. Активно започнаха репетиции три творчески екипа. В пълен ход е  организацията на Международния фестивал Друмеви театрални празници „Нова българска драма“, който ще е вече с двама селекционери. Зорница Каменова ще подбира спектаклите за афиша, а Катерина Георгиева пиесите за финала на ниво „Авторски прочит“.", "date": "2017.12.06", "title": "Преглед на основните теми в шуменския печат"}
{"url": "http://www.focus-news.net/news/2017/12/06/2464373/plamena-kirova-etnografski-muzey-burgas-simvol-na-obrednata-trapeza-na-nikulden-e-ribata.html", "text": "Символ на обредната трапеза на Никулден е рибата. Това каза за Радио „Фокус“ - Бургас Пламена Кирова, уредник на Етнографския музей в Бургас. Тя добави, че в период на коледни пости на трапезата присъстват само постни ястия, а единственото блажно е рибата. Това, което трябва да се съблюдава при избора на риба, е тя да бъде с люспи. „Защото легендите разказва, че когато рибарите излезли в морето, лодката се пробила, те започнали да се давят, но се появил Свети Никола и с люспа от риба запушил дупката и така рибарите се спасили“, каза още Кирова. По думите ѝ широкоразпространената риба, която използваме, е шаранът. Начинът на приготвяне е по усмотрение на домакинята. Задължително на трапезата трябва да има още обреден никулденски хляб, който се разчупва и по него се гадае колко риба ще уловят рибарите, колко пари ще влязат в дома.\r\nДнес на Часовника в 10.45 часа ще се освети на никулденска обредна трапеза.", "date": "2017.12.06", "title": "Пламена Кирова, Етнографски музей - Бургас: Символ на обредната трапеза на Никулден е рибата"}
{"url": "http://www.focus-news.net/news/2017/12/06/2464374/blagoevgrad-hram-sveti-nikola-v-selo-gradevo-shte-otbelezhi-svoya-praznik-sas-sveta-liturgiya-i-kurban.html", "text": "Храм „Свети Никола“ в село Градево отбелязва своя празник със света Литургия и курбан. Това съобщи за Радио „Фокус“ – Пирин кметът на селото Кирил Йосифов. Църквата е датирана от 1861 година в Овнарската махала. „Храмът е много красив и посещаван от местните жители, а и от гости на населеното място по всяко време на годината, стига времето да го позволява. На днешния ден обаче църквата е най-пълна, защото отбелязваме нейният храмов празник“, каза още Йосифов. Той добави, че независимо какво е времето и какви са метеорологичните условия всички в малкото населено място намират начин, дори с тежко проходими коли, за да се качат до църквата. Йосифов отбеляза, че през годините са извършени редица ремонти на храма, като през 2016 година с помощта на Община Симитли и със съдействието на Отец Спас е бил сменен поривът на църквата, който е направен по най-добрия начин, за да гарантира, че поне в следващите 100 години храмът няма да има проблеми. Той добави, че и за в бъдеще ще продължат да работят по нейното. Йосифов заяви, че по повод днешния празник в църквата ще бъде отслужена литургия, а след това ще бъде раздаден курбан.\r\nЛивия НИНОВА", "date": "2017.12.06", "title": "Благоевград: Храм „Свети Никола“ в село Градево ще отбележи своя празник със света Литургия и курбан"}
{"url": "http://www.focus-news.net/news/2017/12/06/2464375/burgas-toncho-rusev-stava-parviyat-kavaler-na-srebarniya-krast-na-sveti-nikolay.html", "text": "Община Бургас има нов, изключително красив и достолепен почетен знак, който е с най-висок ранг сред всички останали. Негов първи носител и кавалер на „Сребърния кръст на свети Николай“ днес официално ще стане композиторът Тончо Русев. Здравословното състояние не му позволява да пътува на дълги разстояния, затова отличието ще получи член на неговото семейство. Това съобщиха от пресцентъра на Община Бургас.\r\nТончо Русев е роден на 20 април 1932 година. Той е един от най-обичаните български композитори, създал повече от 1000 песни, които се пеят от няколко поколения. Любовта към музиката идва от баща му, който свири на акордеон и мандолина. През 1955 г. Тончо Русев завършва висшето училище със специалност „Тромпет“ в класа на проф. Карпаров. Професионалният му път в началото е свързан със симфоничните оркестри на Бургас, Перник, Софийската опера и др. През 1957 г. e един от основателите на оркестъра на Сатиричния театър, а през 1960 г. е в първия състав на Биг бенда на Българското национално радио. Няколко години по-късно с Димитър Ганев и Морис Аладжем основава оркестър „Балкантон“, в който свири до 1972 г. В периода 1972-1973 г. той ръководи отдел „Естрада“ към тогавашната Концертна дирекция. От 1980 г. до 1985 г. е на ръководна позиция като директор на дирекция „Българска естрада“. В началото на 90-те години работи като музикален продуцент на фирма „Мега музика“, а от 1996 г. е музикант на свободна практика. Тончо Русев е достоен член на Съюза на българските композитори. В продължение на повече от четири десетилетия песните на именития Тончо Русев са изпълнявани от известни български изпълнители, като особено близко е сътрудничеството му с Лили Иванова и Васил Найденов. Повечето от песните на Тончо Русев са създадени по текстове на български поети, като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев. Освен поп музика, Тончо Русев композира детски песни, мюзикъли, музика към театрални и телевизионни спектакли, както и филмова музика. Песните му са издавани в САЩ, Англия, Франция, Испания, Италия, Гърция, Турция, Русия и всички бивши социалистически страни. Многобройни са наградите на Тончо Русев в български и международни конкурси, като „Златният Орфей“, „Песни за Бургас, морето и неговите трудови хора“, „Тракия Фолк“, „Мелодия на годината“, „Пирин фолк“, десет пъти печели Пролетния радио конкурс, фестивалите в Париж, Токио, Виня Дел Мар (Чили), Дрезден, Сопот и др. През 1981 г. на фестивала „Златният Орфей“ получава Голямата награда за цялостно творчество. През 2007 г. получава награда за цялостен принос към балканската музика на „Охрид фест – Охридски трубадури“. Същата година получава и орден „Стара планина“ за изключително големите му заслуги към Република България в областта на културата.", "date": "2017.12.06", "title": "Бургас: Тончо Русев става първият кавалер на „Сребърния кръст на свети Николай“"}
{"url": "http://www.focus-news.net/news/2017/12/06/2464376/pazardzhik-starinnata-tsarkva-sv-nikolay-v-golyamo-belovo-otbelyazva-svoya-hramov-praznik.html", "text": "Старинната църква \"Св. Николай\" в Голямо Белово има храмов празник, съобщи за Радио „Фокус“ - Пазарджик кметът на селото Росица Данкова. Намира се над селото, по пътя към Юндола. Съществувала много преди това, църквата „Свети Николай“ е била опожарена и възстановена отново през 1700 година. „В нея именно Тодор Каблешков основава Беловския революционен комитет“, уточни Данкова. Доброволци от Голямо Белово почистиха старинния храм. „Покривът е ремонтиран, а църквата е красива и без реставрация“, допълни Данкова. Днес в него ще бъде отслужена празнична св. Литургия от отец Стоян, а жителите на Голямо Белово ще приготвят традиционния за празника рибник.\r\nСветлана ЕЛЕНКИНА", "date": "2017.12.06", "title": "Пазарджик: Старинната църква „Св. Николай“ в Голямо Белово отбелязва своя храмов празник"}
{"url": "http://www.focus-news.net/news/2017/12/06/2464377/kyustendil-osvetlenieto-na-glaven-pat-e-79-pri-paten-vazel-kocherinovo-ne-raboti-zaradi-avariya-v-elektricheskoto-zahranvane.html", "text": "Осветлението на главен път Е-79 при пътен възел „Кочериново” не работи заради авария в електрическото захранване, движението трябва да се осъществява с повишено внимание. Това съобщи за Радио „Фокус” – Кюстендил дежурният в Областно пътно управление – Кюстендил. Срокът за отстраняване на аварията е до 11 декември. Ограничено е движението между селата Мала Фуча и Бабино. Създаден е обходен маршрут, през селата Коркина и Шантрово. Пътищата в област Кюстендил са проходими при зимни условия. Пътните настилки са предимно сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.12.06", "title": "Кюстендил: Осветлението на главен път Е-79 при пътен възел „Кочериново” не работи заради авария в електрическото захранване"}
{"url": "http://www.focus-news.net/news/2017/12/06/2464378/die-welt-operatsiyata-na-germanskata-politsiya-sreshtu-protivnitsite-na-g-20-v-hamburg-e-propusnata-klyuchova-zona-na-levite-ekstremisti.html", "text": "Във връзка с безпрецедентното насилие, което беляза провеждането на последната среща на върха на лидерите от Г-20 в свободния ханзейски град Хамбург през месец юли, в ранните часове на вторник, 5 декември, германската полиция стартира мащабна операция на територията на няколко федерални провинции. Правоохранителните органи извършиха обиски в повече от 20 обекта в Хамбург, Берлин, Есен, Северен Рейн-Вестфалия, Баден-Вюртемберг, Саксония-Анхалт, Рейнланд-Пфалц и Долна Саксония. Но по-интересното е, че в Хамбург полицията „пропусна“ да претърси основният район, сочен като сцена на левия екстремизъм в града – популярния „Роте Флора“, отбелязва националният ежедневник Die Welt.\r\nФракционният лидер на Християндемократическия съюз (ХДС) в Хамбург Андре Треполи изрази разочарование от този факт. „Изненадан съм, че „Роте Флора“ не е била претърсена като гореща точка на левия екстремизъм в Хамбург\", призна германският християндемократ. \r\nАкцията бе насочена към събиране на данни и допълнителни доказателства, които би трябвало да помогнат в разследването на събитията, които помрачиха юлския форум на високо равнище, поясниха източници от полицията. Съгласно разпространените данни са претърсени 23 апартамента в осем провинции, като действията на полицията са били насочени срещу 22-ма заподозрени.\r\nСлед инцидента прокуратурата започна около 60 наказателни дела срещу предполагаемите инициатори на бунта. Разследването води Хамбургската криминална полиция. В повечето случаи става дума за обвинение в нарушаване на реда. Вероятно най-известният обвиняем е 18-годишен италианец на име Фабио В., който прекара няколко месеца в ареста, след което бе освободен под гаранция. Процесът му започна през месец октомври.Тереза Герова", "date": "2017.12.06", "title": "Die Welt: Операцията на германската полиция срещу противниците на Г-20 – в Хамбург е „пропусната“ ключова зона на левите екстремисти"}
{"url": "http://www.focus-news.net/news/2017/12/06/2464379/blagoevgrad-nad-1-500-izpalniteli-vzeha-uchastie-v-mezhdunarodniya-festival-na-izkustvata-utrinna-zvezda-v-bansko.html", "text": "Над 1 500 изпълнители от България, Македония и Русия взеха участие в тазгодишното издание на международния фестивал на изкуствата „Утринна звезда“. Това съобщиха от пресцентъра на Община Банско. На сцената в Банско пет дни малки и големи таланти от страната и чужбина представиха своите театрални постановки и пиеси, фолклорно пеене и танци, балет, спортни и латино-американски танци, естрадно, фолклорно и народно пеене и инструментални изпълнения. Авторитетно жури, председателствано от сопраното Росица Панайотова-Григорова, награди десетки таланти с дипломи, купи, медали и плакети за 1-во, 2-ро и 3-то място.\r\nТалантливата Александра Калчева взе престижното трето място на провелото се в Банско 12-то издание на фестивала на изкуствата „Утринна звезда”. Малката певица пребори сериозна конкуренция в категорията „Естрадно и популярно пеене на деца от 9 до 13 години” със своето солово изпълнение под ръководството на педагога Христина Палева.\r\nВ категорията „Фолклорни танци” за деца от 9 до 13 години пък II-ро място зае Танцов състав „Добринище“ при НЧ  „Димитър Благоев 1925“ с ръководител Иван Чакалов. И както всяка година, Веска Захариева – младо момиче в неравностойно положение и потребител на социалните услуги в гр. Банско, получи поощрителна награда за своето участие.\r\nБанско е домакин на един от най-големите фестивали на изкуствата „Утринна звезда” вече 12 години. На сцената на читалище „Никола Вапцаров”, тази година изява намериха повече от 1500 участника от България, Украйна, Русия и Македония.", "date": "2017.12.06", "title": "Благоевград: Над 1 500 изпълнители взеха участие в Международния фестивал на изкуствата „Утринна звезда“ в Банско"}
{"url": "http://www.focus-news.net/news/2017/12/06/2464380/otets-roman-hram-sv-nikolay-chudotvorets-chastitsa-ot-moshtite-na-sv-nikolay-se-sahranyavat-v-stara-zagora-interesat-e-mnogo-golyam.html", "text": "Частица от мощите на св. Николай се съхраняват в Стара Загора, интересът е много голям. Това каза отец Роман от храм „Св. Николай Чудотворец“ – Стара Загора в интервю за Агенция „Фокус“ по повод 6 декември – Никулден.  „Мощите на светеца донесе в старозагорския храм Дядо Галактион. Той ги пренесе от град Бари, където се полага тялото но св. Никола. Оттогава извършваме и литийни шествия с мощите. Всеки четвъртък отслужваме акатист. Молим се на светеца да даде благодат на нашия град и всички християни“, каза отец Роман. По думите му хората търсят помощ, защото светецът е покровител на всички, които търсят от него благодат и здраве най-вече. „Досега никой не се е обадил с разкази за изцерения и чудеса, но щом посещават храма, значи в мощите има благодат за всички“, коментира още свещеникът от храма „Св. Николай Чудотворец“ в Стара Загора. \r\nДеница КИТАНОВА", "date": "2017.12.06", "title": "Отец Роман, храм „Св. Николай Чудотворец“: Частица от мощите на св. Николай се съхраняват в Стара Загора, интересът е много голям"}
{"url": "http://www.focus-news.net/news/2017/12/06/2464381/targovishte-v-grada-shte-badat-vklyucheni-svetlinite-na-kolednata-elha.html", "text": "Светлините на коледната елха в Търговище ще бъдат запалени днес. Това съобщиха от Общината. Празничната програма ще започне в 17.00 часа на пл. „Свобода“. Тя включва танцови и музикални изпълнения на школата за модерен балет „Вега”, балетна формация „Търговище”, певицата Сабина Донева и детски фолклорен ансамбъл „Шарено герданче“. Всички присъстващи ще отброят заедно с кмета д-р Дарин Димитров секундите до запалването на светлините на градската елха и с пожелание за весели и щастливи коледни празници.", "date": "2017.12.06", "title": "Търговище: В града ще бъдат включени светлините на коледната елха"}
{"url": "http://www.focus-news.net/news/2017/12/06/2464382/burgas-obshtinata-organizira-nikuldenskoto-gradche-po-povod-praznika-na-grada.html", "text": "Община Бургас организира Никулденското градче в градинката до Часовника за празника на града, съобщиха от пресцентъра на Общината. В пространството ще бъдат представени няколко вида изкуства като литература, музика, танци, балет, театър, изобразително изкуство. Автентични рибарски лодки ще пресъздават типичната атмосфера на празника. Те обаче ще бъдат преобразени като арт пространство, на което ще се представят различни изкуства. В една от тях жители и гости ще могат да си вземат книга от бургаски писатели с автограф от автора. В друга – ще се демонстрира плетене на морски възли.\r\nХудожник ще рисува безвъзмездно портрети на посетителите, като ще ги представя като герои на своите шаржове. Танцьори и актьори ще внасят празнично настроение от нова, специално изработена сцена. За морската атмосфера ще допринесе голям кораб, който ще опъне платна зад нея. Рибарска мрежа също ще украси градинката до Часовника.\r\nКолоритни рибарски истории и шеги ще разсмиват гостите на никулденското градче. Вестникарчета ще раздават най-новия брой на традиционния за празника „Бургаски вестник\". В него всеки гражданин и гост на Бургас ще открие интересни факти за Никулден, честванията и трапезата му, морски, рибарски истории и снимки, както и всичко по-любопитно, свързано с морето. В никулденското градче ще участват танцова школа „Дюн”, клуб по спортни танци „Бургас 75”, СК „Black Style”, СКА „Акро-джъмп”, „Зумба Бургас с Мария”, „Салса клуб 29”, детска театрална школа „Усмивка”, детска театрална студия „Арлекин”, детска вокална школа „Морски песъчинки”, вокална група „Синева”, детска фолклорна формация „Шарени гайтани”, народен хор „Трепатлика”, ФА „Никола Гинов”, ФА „Трите пъти”, детски танцов ансамбъл „Звездички”, танцов ансамбъл „Зорница” и др.\r\nПрограмата за 6 декември ще завърши с големия никулденски концерт на площад „Тройката”. В него ще се включи един от най-популярните съвременни български поп изпълнители Владимир Ампов - Графа, който ще поздрави бургазлии за празника на града. От сцената на площад „Тройката” той ще изпълни най-известните си песни като подарък за всички, които празнуват на площада. В никулденския концерт ще вземе участие и една от най-обичаните от бургазлии певици Тони Димитрова. Част от програмата са и младите таланти от НУМСИ „Панчо Владигеров”, ПФА „Странджа”, хор „Милка Стоева, Клуб по спортни танци „Бургас 75” и Бургаски духов оркестър.\r\nВодещи на тазгодишния никулденски концерт ще бъдат Мария Силвестър и Ники Станоев.\r\nКулминацията на празненството ще бъде традиционното запалване на светлините на коледната елха и приказната украса по главните улици на града. Концертът е с начало 17.30 часа на площад „Тройката”.", "date": "2017.12.06", "title": "Бургас: Общината организира Никулденското градче по повод празника на града"}
{"url": "http://www.focus-news.net/news/2017/12/06/2464383/sofiya-vavezhda-se-vremenna-organizatsiya-na-dvizhenieto-za-ul-bansko-shose.html", "text": "Въвежда се организация на движението за ул. “Банско шосе“ в София. Това съобщиха от пресцентъра на Столична община. От днес до 15 декември 2017 г. се забранява влизането по южната половина на пътното платно на ул. “Банско шосе“ в участъка от км 5+530 до км 6+431.01. Движението ще се извършва двупосочно по една лента в посока по северната половина от пътно платно на ул. “Банско шосе“ по същия участък. \r\nПроменят се маршрутите на автобусните линии № 44Б, 44, 47, 48 и 49, както следва: в посока гр. Банкя по маршрута до кръгово кръстовище на Околовръстен път и бул. “Сливница“, наляво по Околовръстен път до кръговото кръстовище на Околовръстен път и автомагистрала „Люлин“, надясно по пътя за гр. Банкя, ул. “София“, надясно по ул. “Иванянско шосе“, наляво по ул. “Стефан Стамболов“ и по маршрута си двупосочно. \r\nАвтобусите ще спират на съществуващите спирки в променения участък. Автобусните спирка в участъка от ул. “Банско шосе“ от бул. “Европа“ до ул. “Иванянско шосе“ се закриват.", "date": "2017.12.06", "title": "София: Въвежда се временна организация на движението за ул. “Банско шосе“"}
{"url": "http://www.focus-news.net/news/2017/12/06/2464384/prof-kostadin-dinchev-folklorist-smyata-se-che-kogato-sv-nikolay-si-raztarsi-bradata-zavalyava-snyag.html", "text": "Християнската религия почита канонизирания свещеник Николай Мирликийски, наричан още чудотворец. Това каза за Радио „Фокус“ – Пирин фолклористът проф. Костадин Динчев, носител на орден „Стара планина“ втора степен и „Почетен гражданин“ на Благоевград. По думите му днешният празник – Никулден е сред най-тачените календарни празници в България. „Празникът е известен още като „рибни свети Никола“. Като властелин на водите, той е закрилник на моряци, рибари, търговци и други“, каза още проф. Динчев. Според легендата Свети Никола, когато пътувал в морето, се задала силна буря. Тя уплашила пътуващите, но смиреният божи служител започнал усърдно да се моли, така че при изплашените до смърт моряци небето постепенно се укротило и бурят утихнала. Мълвата за това чудо се разнесла, а самите моряци го обявили тогава за свой покровител. „Прочул се като добър духовен водач и на Вселенския събор през 325 година защитавал православието от различните секти и ереси, които се появявали по това време“, добави проф. Динчев. \r\nВъншният вид на Свети Никола наподобява белобрад старец. „Така е изобразен той в черковната живопис. Смята се, че ако си разтърси брадата, това предизвиква заваляването на сняг“, каза още проф. Костадин Динчев.\r\nЛивия НИНОВА", "date": "2017.12.06", "title": "Проф. Костадин Динчев, фолклорист: Смята се, че когато Св. Николай си разтърси брадата, завалява сняг"}
{"url": "http://www.focus-news.net/news/2017/12/06/2464385/burgas-blizo-13-000-sa-imenitsite-v-oblastta-koito-praznuvat-na-nikulden.html", "text": "12 756 са имениците в област Бургас, които празнуват в деня на св. Николай Чудотворец, съобщиха за Радио „Фокус“ - Бургас от ТД “ГРАО“ - Бургас. 6 798 са те в областния център. Най-многобройни са мъжете с името Николай - 5 809 в областта и 3 211 в града. Мъжете с името Никола са 2 691 в региона и 1 386 в Бургас. Жените, носещи името Николина, са 1 351, а в града - 640. Имен ден празнуват още хората с имена: Кольо, Нико, Никол, Николета, Ненка, Нина.\r\nМария РУСЕВА", "date": "2017.12.06", "title": "Бургас: Близо 13 000 са имениците в областта, които празнуват на Никулден"}
{"url": "http://www.focus-news.net/news/2017/12/06/2464386/korneliya-ninova-bsp-ot-dve-godini-bsp-govori-za-alternativen-model-na-zdraveopazvane-no-zakonodatelnite-promeni-byaha-kategorichno-othvarleni-ot-vlastta.html", "text": "От две години БСП говори за алтернативен модел на здравеопазване, но законодателните промени бяха категорично отхвърлени от властта. Това каза лидерът на БСП Корнелия Нинова в интервю за предаването „Здравей, България“ по Нова телевизия във връзка с брифинга на министъра на здравеопазването, вътрешния министър и главния прокурор относно започването на проверки във всички болници в страната.\r\n„Чували ли сте много пъти да се казва, че БСП не е алтернатива на ГЕРБ? От колко време БСП говори това, което се каза вчера на брифинга? От две години. Само преди десет дни предложихме в бюджета болниците да не са търговски дружества, да ги пререгистрираме по Закона  за лечебните заведения, да променим цялата система на клинични пътеки – т.е. да има алтернативен модел на здравеопазване. Но ГЕРБ го отхвърлиха категорично. Вчера чуваме от главния прокурор, че не му е работа, ама все пак законодателят да помисли дали болниците трябва да са търговски дружества. Значи целият този разговор, който БСП води от една година, и само преди 10 дни е предложила като законодателни промени и те са отхвърлени – всичко това отива в канала. Но дайте да се занимаваме с това преди 20 г. какво е казал шайкаджията Антон Тодоров. Няма да допусна това, защото не е нормално. Вкарайте ме в затвoрa, но през това време народът ще знае какво правите в държавата и защо живее бедно и зле“, каза още Нинова.\r\nПо думите й целта на ГЕРБ е да отклони вниманието от това, което се случва днес. „А дайте да видим какво е правила преди 20 г. Корнелия Нинова. Днес и сега се крадат 10 млрд. лева от държавата и това е в основата на бедността на хората и на несправедливостта. Това е изследване, направено от неправителствени организации – аз съм го чула от шеф на българска служба по време на Консултативния съвет при президента. Тази цел да се отстрани вниманието от това, което става сега, няма да го допуснем“, коментира Нинова.", "date": "2017.12.06", "title": "Корнелия Нинова, БСП: От две години БСП говори за алтернативен модел на здравеопазване, но законодателните промени бяха категорично отхвърлени от властта"}
{"url": "http://www.focus-news.net/news/2017/12/06/2464387/burgas-atraktivni-demonstratsii-po-retro-dayving-ot-mosta-shte-pokazhat-vodolazite-na-praznika-na-grada.html", "text": "Атрактивни демонстрации по ретро дайвинг от Моста ще покажат водолазите на празника на Бургас – Никулден. Подводните приключения ще започнат днес от 11.30 часа. Това съобщиха от пресцентъра на Община Бургас. Гмуркачите ще покажат как се използва тежката подводничарска техника. За целта ще се използва автентичен водолазен костюм от 60-те години. Той се състои от гумиран костюм и твърд месингов шлем с три илюминатора. Костюмът е свързан със сушата с така наречената „пъпна връв“ – шланг, по който до гмуркача постъпва въздух от сушата. Към него е прикрепен и кабел за аудио комуникация.\r\nВодолазният костюм е 90-килограмов. Оловният баласт е 32 кг, костюма е 15 кг, толкова е и всяка от обувките, а шлемът е още 14 кг. Водолазно оборудване от този тип е предназначено за слизане на дълбочина до 80 метра. Този водолазен костюм вече е излязъл от употреба и не се използва. Неговото предназначение е било при дълбочинни дейности като огледи под вода, строителни работи на дъното на водоеми, изграждане на пристанища и други. Този костюм е масово използван при работа на дъното на Бургаския залив преди години.\r\nОсвен демонстрациите, всеки, който е водолаз и има желание да пробва, ще има възможността да се потопи с автентичния водолазен костюм на четири метра дълбочина и да разгледа отблизо морското дъно под Моста.\r\nСъбитието се организира от Сдружение „Приятели на морето - Бургас“ за четвърта поред година, със съдействието на Община Бургас.", "date": "2017.12.06", "title": "Бургас: Атрактивни демонстрации по ретро дайвинг от Моста ще покажат водолазите на празника на града"}
{"url": "http://www.focus-news.net/news/2017/12/06/2464388/shumen-poveche-ot-2-000-sa-imenitsite-na-nikulden-v-obshtinata.html", "text": "Повече от 2 000 са имениците на Никулден в община Шумен. Това съобщиха от пресцентъра на Общината. С името Николай празнуват днес 1 014 мъже, с името Никола – 431 души. \r\nКольо се наричат – 39 души, а Колю – 60. \r\nЖените с името Николинка са 186, а Нина – 149. 116 дами се наричат Никол. Сред имениците с името Николина са 53 жени и Николета – 52.", "date": "2017.12.06", "title": "Шумен: Повече от 2 000 са имениците на Никулден в общината"}
{"url": "http://www.focus-news.net/news/2017/12/06/2464389/korneliya-ninova-bsp-dogovorki-za-imoti-sreshtu-vliyanie-na-g-n-sakskoburggotski-navan-taka-se-pravi-politika-po-borisovski.html", "text": "Договорки за имоти срещу влияние на г-н Сакскобургготски навън – така се прави политика по борисовски. Това каза лидерът на БСП Корнелия Нинова в интервю за предаването „Здравей, България“ по Нова телевизия.\r\nТя уточни, че позицията на БСП е, че изпълнителната и законодателната власт няма място в работата с т.нар. „царски имоти“. „Има съд и той се произнесе. Няма да участваме в създаването на специален закон за царските имоти и няма да подкрепим такъв. Това е не само юридически въпрос, но и политически и морален. Поканили са ни да участваме в обща група, но заявявам от името на БСП, че ние няма да участваме в това. Не е това начинът за решаване на тези отношения, защото се говори за някакви сделки и договорки – имоти срещу влияние на господин Сакскобургготски навън“, каза тя и посочи, че това е станало ясно при официалното посещение в Саудитска Арабия \r\n„Интересно ми е дали г-н Борисов и г-н Сакскобургготски, бидейки заедно в Саудитска Арабия, са си говорили за ревизията на приватизацията на БТК, например, която е направена по времето на НДСВ. Ако ще ревизираме прехода, бием „Техноимпекс”. Но през това време хората, които са направили едни от най-големите приватизационни сделки в държавата, ги водим в Саудитска Арабия, за да ни осигурят влияние навън, срещу което ще им възстановим царските имоти противно на решенията на съда. Така се прави по борисовски политика”, коментира Корнелия Нинова.", "date": "2017.12.06", "title": "Корнелия Нинова, БСП: Договорки за имоти срещу влияние на г-н Сакскобургготски навън – така се прави политика по борисовски"}
{"url": "http://www.focus-news.net/news/2017/12/06/2464390/pazardzhik-okrazhniyat-sad-shte-gleda-videomateriali-polucheni-chrez-srs-po-deloto-za-razprostranenie-ideite-na-idil.html", "text": "Окръжният съд в Пазарджик ще заседава от 09.30 часа по делото срещу 14 обвиняеми за разпространение идеите на терористичната организация „Ислямска държава“, каза за Радио „Фокус“ – Пазарджик прокурор Недялка Попова. Тя уточни, че в края на предишното заседание адвокатите на подсъдимите са се отказали от прочитането на всички над 600 телефонни разговори, записани чрез СРС. „Защитниците решиха, че това ще отнеме твърде много време и се съгласиха всички материали, събрани, чрез използване на СРС да бъдат приобщени към делото“, обясни прокурор Попова. \r\nТя каза, че по време на днешното съдебно заседание ще бъдат изгледани видеоматериали, които показват поведението на обвиняемите. Те също са резултат от използването на СРС.\r\nВаня НИКОЛОВА", "date": "2017.12.06", "title": "Пазарджик: Окръжният съд ще гледа видеоматериали, получени чрез СРС, по делото за разпространение идеите на ИДИЛ"}
{"url": "http://www.focus-news.net/news/2017/12/06/2464391/voennomorskite-sili-shte-uchastvat-v-tarzhestvata-po-sluchay-tsarkovniya-praznik-na-sv-nikolay-mirlikiyski-zakrilnik-na-moryatsite.html", "text": "Днес в град Варна от 11.00 часа пред православния храм „Св. Николай Чудотворец” ще се проведе военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. Това съобщиха от пресцентъра на Военноморските сили. След приключването на ритуала, пред православния храм „Св. Николай Чудотворец”, ще бъде раздаден рибен курбан на гражданите и гостите на град Варна, приготвен в походна кухня от личен състав от Военноморските сили. \r\nОт 10.30 часа представителни части от гарнизон Бургас ще участват в тържествено издигане на националното знаме на площад „Атанас Сиреков” пред сградата на Община Бургас. Военните моряци съвместно с община Бургас ще приготвят и раздадат риба и рибен курбан за гражданите и гостите на града на главната улица до сградата на Община Бургас и пред църквата \"Св. св. Кирил и Методий\". След това ще се проведе литийно шествие до Моста в Морската градина, където ще бъдат  хвърлени венци и цветя в морето в памет на загиналите моряци и рибари.\r\n6 декември – Никулден е празник и на град Черноморец. Там също ще беше отслужена Света литургия в църквата „Св. Никола” за благоденствието на всички жители на града. Литийното шествие до пристанището на град Черноморец ще продължи с хвърляне на венци и цветя в памет на загиналите моряци от борда на моторен катер от състава на Флотилия бойни и спомагателни кораби.", "date": "2017.12.06", "title": "Военноморските сили ще участват в тържествата по случай църковния празник на св. Николай Мирликийски – закрилник на моряците"}
{"url": "http://www.focus-news.net/news/2017/12/06/2464392/blagoevgrad-bansko-e-sred-nominiranite-nay-dobri-planinski-kurorti.html", "text": "Банско е сред номинираните в Годишните награди в туризма, които се провеждат от ресорното министерство всяка година. Това съобщиха от пресцентъра на Община Банско. Категорията, в която най-добрият зимен курорт се състезава, е Община за 2017 г. за планински туризъм, където се конкурира с Чепеларе, Доспат, Минерални бани, Самоков, Сапарева баня и Смолян. Победителят в конкурса се определя на база направените до 10 декември онлайн гласувания на официалната страница на наградите tourismawards.bg, а на бляскава церемония на 12 декември, отличниците от всички категории туризъм, ще бъдат наградени в София.\r\nБижуто на Пирин вече получи през месец ноември еквивалентната на „Оскар“ в киното статуетка от Академията на Световните ски награди по традиция на червения килим в Кицбюел, Австрия, нареждайки се сред 26-те най-добри дестинации на планетата.", "date": "2017.12.06", "title": "Благоевград: Банско е сред номинираните най-добри планински курорти"}
{"url": "http://www.focus-news.net/news/2017/12/06/2464393/burgas-za-peti-poreden-pat-vsichki-imenitsi-na-nikulden-shte-mogat-da-se-snimat-za-zlatnata-snimka-za-pokoleniyata.html", "text": "За пети пореден път всички именици на Никулден в града ще могат да се запечатат на т. нар. златна снимка за поколенията. Това съобщиха от пресцентъра на Община Бургас. Кметът Димитър Николов отправя покана към всички, които носят името на светеца-покровител на Бургас, да се включат в общото фото, което ще улови усмивките на празнуващите в този ден. Снимката ще бъде изпратена за съхранение в Държавен архив – Бургас, където ще бъде запазена за идните поколения.\r\nСборният пункт е в 13.30 часа на площад „Атанас Сиреков“, пред сградата на Община Бургас, като имениците ще получат специална никулденска значка.\r\nВсеки участник в общата снимка ще може да получи безплатно копие от неповторимия кадър. Снимките ще се раздават след 6-ти декември в коледната къщичка на общинското социално предприятие „Морски знаци“ на площад „Св. св. Кирил и Методий“.", "date": "2017.12.06", "title": "Бургас: За пети пореден път всички именици на Никулден ще могат да се снимат за „Златната снимка за поколенията“"}
{"url": "http://www.focus-news.net/news/2017/12/06/2464394/ekathimerini-panos-kamenos-shte-otgovarya-pred-parlamentarnata-komisiya-za-voenni-dogovori-za-sdelkata-sas-sauditska-arabiya.html", "text": "Скандалът около спорната сделка за военни доставки на Саудитска Арабия продължава да ангажира медийното внимание в Гърция. Електронното издание Ekathimerini отразява развитието на събитията, като отбелязва, че министърът на отбраната Панос Каменос е призован в петък пред парламентарна комисия за военните договори, за да отговори на неясните въпроси около продажбата на амуниции на близкоизточното кралство.\r\nРедица депутати от СИРИЗА поискаха споразумението с Рияд да бъде разтрогнато след обвинения от страна на опозицията, че Каменос се е опитал да включи посредник в сделката, за която саудитците искаха да преговарят директно с Атина.\r\nОпозиционната „Нова демокрация“ настоя освен Каменос пред комисията да се явят също външният министър Никос Кодзиас, а също и представители на някои ключови институции, участвали в договарянето на сделката..\r\nюТереза Герова", "date": "2017.12.06", "title": "Ekathimerini: Панос Каменос ще отговаря пред парламентарната комисия за военни договори за сделката със Саудитска Арабия"}
{"url": "http://www.focus-news.net/news/2017/12/06/2464395/shumen-obshtinata-organizira-den-na-daritelite.html", "text": "Ден на шуменските дарители организира Община Шумен. Това съобщиха от пресцентъра на Общината. Тържественото връчване на сертификати и плакет за дарителство ще се състои в основния ресторант на хотел „Шумен“ от 16.30 часа. \r\n250 фирми, сдружения и граждани са помогнали да се реализират значими обществени каузи в Шумен през 2017 година, с 90 повече в сравнение с миналата година. През тази година сертификати и плакети ще бъдат връчени на 60 дарителите.", "date": "2017.12.06", "title": "Шумен: Общината организира Ден на дарителите"}
{"url": "http://www.focus-news.net/news/2017/12/06/2464396/nevena-stoyanova-pp-abv-shte-rabotim-usileno-po-problemite-na-preduchilishtnoto-i-uchilishtno-obrazovanie.html", "text": "Ще работим усилено по проблемите на предучилищното и училищно образование. Това каза в интервю за Радио \"Фокус\" Невена Стоянова, председател на Федерацията на женските клубове на ПП АБВ. Тя добави, че обхванати ще бъдат не само родители и ученици, а ще бъдат включени и огромна група от хора, които през последните години са останали в сянка, а именно българските учители. „Техните проблеми не са никак малко и винаги стоят на заден план. Ще работим и по теми, свързани със здравеопазването и един от най-пренебрегваните фактори като необходимо условие за доброто здраве на хората – превенцията основно при жените и децата. Това са приоритетите ни пред женската федерация, но ние ще подкрепяме и всички идеи, политики, каузи и кампании, които предстоят пред партията ни, в това число и младежката ни организация“, коментира Невена Стоянова. По думите ѝ Федерацията на женските клубове е една неразделна част от ПП АБВ, една от най-динамично развиващите се в структурно и дейно политическо отношение.", "date": "2017.12.06", "title": "Невена Стоянова, ПП АБВ: Ще работим усилено по проблемите на предучилищното и училищно образование"}
{"url": "http://www.focus-news.net/news/2017/12/06/2464397/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във връзка с безпрецедентното насилие, което беляза провеждането на последната среща на върха на лидерите от Г-20 в свободния ханзейски град Хамбург през месец юли, в ранните часове на вторник, 5 декември, германската полиция стартира мащабна операция на територията на няколко федерални провинции. Правоохранителните органи извършиха обиски в повече от 20 обекта в Хамбург, Берлин, Есен, Северен Рейн-Вестфалия, Баден-Вюртемберг, Саксония-Анхалт, Рейнланд-Пфалц и Долна Саксония. Но по-интересното е, че в Хамбург полицията „пропусна“ да претърси основният район, сочен като сцена на левия екстремизъм в града – популярния „Роте Флора“, отбелязва националният ежедневник Die Welt във водеща статия, публикувана в сряда, 6 декември.\r\nФракционният лидер на Християндемократическия съюз (ХДС) в Хамбург Андре Треполи изрази разочарование от този факт. „Изненадан съм, че „Роте Флора“ не е била претърсена като гореща точка на левия екстремизъм в Хамбург\", призна германският християндемократ. \r\nАкцията бе насочена към събиране на данни и допълнителни доказателства, които би трябвало да помогнат в разследването на събитията, които помрачиха юлския форум на високо равнище, поясниха източници от полицията. Съгласно разпространените данни са претърсени 23 апартамента в осем провинции, като действията на полицията са били насочени срещу 22-ма заподозрени.\r\nСлед инцидента прокуратурата започна около 60 наказателни дела срещу предполагаемите инициатори на бунта. Разследването води Хамбургската криминална полиция. В повечето случаи става дума за обвинение в нарушаване на реда. Вероятно най-известният обвиняем е 18-годишен италианец на име Фабио В., който прекара няколко месеца в ареста, след което бе освободен под гаранция. Процесът му започна през месец октомври.\r\n*** Скандалът около спорната сделка за военни доставки на Саудитска Арабия продължава да ангажира медийното внимание в Гърция. Електронното издание Ekathimerini отразява развитието на събитията, като отбелязва, че министърът на отбраната Панос Каменос е призован в петък пред парламентарна комисия за военните договори, за да отговори на неясните въпроси около продажбата на амуниции на близкоизточното кралство.\r\nРедица депутати от СИРИЗА поискаха споразумението с Рияд да бъде разтрогнато след обвинения от страна на опозицията, че Каменос се е опитал да включи посредник в сделката, за която саудитците искаха да преговарят директно с Атина.\r\nОпозиционната „Нова демокрация“ настоя освен Каменос пред комисията да се явят също външният министър Никос Кодзиас, а също и представители на някои ключови институции, участвали в договарянето на сделката.\r\n*** Броят на словашките граждани, за които най-важни са защитата на националния суверенитет, патриотизма и християнството, е по-голям от този на онези, подкрепящи преди всичко либералната демокрация, европейската интеграция, мултикултурализма и разнообразието. Това показва проучване на Института за обществени въпроси, проведено през юли и септември тази година сред лица на възраст между 18 г. и 39 г.,, съобщава електронното издание The Slovak Spectator.\r\nРезултатите от анкетата показват, че 81% от словаците в този възрастов диапазон признават, че биха предпочели да имат за съсед екстремист, отколкото ромско (80%) или мюсюлманско (71%) семейство. Повече от половината от младите хора (54%) в страната имат проблем с хората, живеещи в близост, които са с мигрантски корени или идват от икономически по-слабите страни, а около две пети биха възразили срещу различни сексуални малцинства и хора от азиатски или африкански произход.\r\nАнализаторът и автор на изследването Мариан Велшич обяснява резултатите с факта, че младите винаги са били близо до радикалните мнения. В документа „Младите хора и рисковете от екстремизъм\", който се фокусира върху възхода на радикализма и екстремизма в Словакия, се стига до заключението, че младото поколение в Словакия е с консервативни политически възгледи.\r\n***Британските сили за сигурност са предотвратили заговор за убийството на премиера в Даунинг стрийт, е темата, върху която изданието The Telegraph акцентира в сряда, 6 декември.\r\nИслямистки екстремист е планирал да взриви вратите на резиденцията на британския министър-председател с импровизирано взривно устройство, за да навлезе в сградата и да опита да убие Тереза Мей. \r\nВъв връзка с разследването са задържани двама мъже. Срещу тях са повдигнати обвинения за тероризъм. \r\nДетайлите около предполагаемия терористичен заговор бяха изложени пред членовете на кабинета на министрите по време на брифинг на директора на Ми5 Андрю Паркър. Той разкри, че британската разузнавателна служба за последните 12 месеца е разкрила 9 терористични заговора. \r\nНяколко часа преди брифинга бе публикуван официален доклад за терористичната атака в Манчестър, който разкрива, че атентаторът е бил поставен под наблюдение от силите за сигурност и че смъртоносният акт би могъл да бъде предотвратен. Според информацията, по-рано тази година агентите на Ми5 са разчели неправилно разузнавателни данни за Салман Абеди и неговият случай е трябвало да бъде дискутиран на среща, насрочена девет дни след атаката на стадион „Манчестър Арена“ от месец май. \r\nВътрешно разследване за действията на Ми5 и полицията по отношение на четирите извършени тази година терористични атаки на Острова, разкрива още, че един от нападателите от атаката на лондонския мост Лондон бридж е бил обект на активно разследване от службите за сигурност. \r\nНападателят от Уестминстърския мост Халлид Масуд пък е гледал видеа със самоубийствени атентати в „Ютюб“ дни преди да извърши атаката.\r\n***Шведската полиция разби международна престъпна група за трафик на хора, внасяла български просяци в Швеция, съобщи местната редакция на The Local. \r\nПолицейската операция срещу трафикантите се е провела при сътрудничеството на българските власти в леновете Крунубери и Калмар, както и на българска територия. Задържани са четирима мъже и една жена по подозрение в участие в трафик на хора, пети мъж е арестуван за пране на пари. В България са двама мъже на възраст между 40 и 60 години, за които е издадена заповед за екстрадиция в Швеция. Българската полиция издирва трети мъж, за когото предстои да бъде издадена международна заповед за арест. \r\nОперацията е стартирала през април т.г., когато двама мъже са отвлекли българин във Векшьо и след това са го подложили на побой. \r\nВ рамките на следствените действия полицията е успяла да проследи престъпната мрежа до основата й във Векшьо и е установила, че доставя в страната българи, принуждавайки ги да просят. Общо 20 българи – мъже и жени на възраст между 20 и 40 години, са станали жертва на трафикантите. \r\n***", "date": "2017.12.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/06/2464398/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че са овладени наводненията в Кюстендилско и няма критични участъци. Предстои описване на нанесените щети от наводнението в село Гърляно, обстановката вече е спокойна, но остава в сила въведеното частично бедствено положение за населеното място. Предстои и незабавно проектиране и отстраняване на нанесените щети, цялостно и детайлно сканиране, след което ще се започне с незабавно изработване на проекти, за да може с комисията по бедствия и аварии да се обсъди по какъв начин да бъдат възстановени щети и да бъдат избегнати бъдещи кризисни ситуации. Трябва да се направи анализ за участъците, където са нанесени най-много щети, след което може да стане ясно дали има пропуски в извършените дейности от 2009 година, когато в района на село Гърляно отново имаше наводнение и бедствено положение.\r\nНа първата си страница вестникът съобщава, че с решение на Общинския съвет по инициатива на женското дружество „Майчина любов“ е направен паметен знак на Лили Шмидт, удостоена със званието „Почетен гражданин на Кюстендил” за нейната мащабна благотворителна дейност. Изработеният от гранит знак вече е монтиран в малкото площадно пространство пред социалната трапезария, която бе създадена по нейна инициатива и носи нейното име.  Мемориалният знак е дело на скулптора Мите Чудомиров, а финансирането е дело на  дружеството „Майчина любов“ със средства, предоставени  от българо-германската фондация „Помощ за България“, основана  от Лили Шмидт.  Върху гранита е изписано името на  почетната гражданка, годините, затварящи нейния живот, и текстът: „Доброто е дар от Бога!“. Паметникът  ще бъде осветен в навечерието на Рождество Христово, на Игнажден.\r\nВ рубриката „Репортери” вестникът акцентира върху това, че 101 са подадените договори със сдружения от Кюстендил в Банката за развитие по националната програма за енергийна ефективност. Изданието цитира кметът на Община Кюстендил Петър Паунов, според когото на този етап всички сключени тристранни договори по програмата в Кюстендил са приключили.  На този етап става въпрос за санирани 58 жилищни сгради, а договорите са около 41.\r\nВ рубриката „Общество” изданието публикува интервю с историка главен асистент д-р Ангел Джонев, дадено за „Фокус”, в което той посочва, че 27 ноември 1919 година е датата на българската национална травма.\r\nВ рубриката „Култура и образование” изданието дава информация за предстоящото откриване на изложбата „Прозорец към душите” на Мила Милчева. Тя ще бъде открита в Художествена галерия „Владимир Димитров – Майстора” на 7 декември, от 17.30 часа.", "date": "2017.12.06", "title": "Преглед на основните теми в кюстендилския печат"}
{"url": "http://www.focus-news.net/news/2017/12/06/2464399/smolyan-po-visokite-chasti-ot-oblastta-sa-vazmozhni-zaskrezheni-uchastatsi-nastilkite-sa-obraboteni.html", "text": "Проходими при зимни условия са пътищата в област Смолян. Това съобщиха за Радио „Фокус“ – Смолян от Областно пътно управление – Смолян. Пътните настилки са предимно сухи, по високите части има заскрежени участъци, които са обработени. Времето е слънчево и ясно, а температурата на въздуха е 0 градуса. Движението по пътя с. Арда – с. Горна Арда е ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна стена вследствие на валежите през събота и неделя, движението между селата Кошница и Могилица се осъществява в едната лента. Мястото е обозначено с пътни знаци. През нощта не са получавани сигнали инциденти по републиканските пътища в областта.\r\nНели ГЕРГЬОВСКА", "date": "2017.12.06", "title": "Смолян: По високите части от областта са възможни заскрежени участъци, настилките са обработени"}
{"url": "http://www.focus-news.net/news/2017/12/06/2464400/hurriyet-turskata-politsiya-e-zadarzhala-nay-malko-26-chuzhdentsi-zapodozreni-za-vrazki-s-islyamska-darzhava.html", "text": "В сряда, 6 декември, вестник Hurriyet информира, че в рамките на антитерористична операция, проведена на територията на Истанбул, турската полиция е задържала най-малко 26 чужденци за предполагаеми връзки с близкоизточната радикална групировка „Ислямска държава“. Съответната информация е потвърдена от източник от правоохранителните органи.\r\nАкцията е проведена на шест различни адреса в европейската част на града, поясняват от редакцията. В рамките й са иззети документи и дигитални материали. \r\nКъм момента не се привежда информация за националността на задържаните.Тереза Герова", "date": "2017.12.06", "title": "Hurriyet: Турската полиция е задържала най-малко 26 чужденци, заподозрени за връзки с „Ислямска държава“"}
{"url": "http://www.focus-news.net/news/2017/12/06/2464401/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от ПСС. По високите части духа ураганен вятър, особено в Стара планина. В по-ниските части е от силен до умерен. Температурите са минусови – на връх Ботев е минус 11, на Пампорово – минус 9. Съоръженията никъде не работят. Няма сигнали за инциденти с туристи през изминалото денонощие. От ПСС не препоръчват на хората да излизат в планината. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.06", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/06/2464402/parlamentat-pokani-glavniya-prokuror-vatreshniya-ministar-i-predsedatelya-na-dans-da-prisastvat-na-glasuvaneto-na-doklada-na-byuroto-za-kontrol-na-srs.html", "text": "По предложение на Данаил Кирилов от ГЕРБ народните представители решиха главният прокурор Сотир Цацаров, вътрешния министър Валентин Радев и председателя на ДАНС Димитър Георгиев да бъдат поканени да присъстват на обсъждането на Доклада на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. На гласуването бяха поканени също Андон Ненов, директор на дирекция в ДАНС и Бисер Борисов, зам.-председател на Държавна агенция \"Технически операции\", както и техните заместници. Предложението бе единодушно прието с 181 гласа „за“. Гласуването на доклада ще бъде трета точка в дневния ред, а не първа, както досега. Предложението на БСП работното време да бъде удължено до края на гласуването на доклада беше отхвърлено. \r\nБиляна ИВАНОВА", "date": "2017.12.06", "title": "Парламентът покани главния прокурор, вътрешния министър и председателя на ДАНС да присъстват на гласуването на Доклада на бюрото за контрол на СРС"}
{"url": "http://www.focus-news.net/news/2017/12/06/2464403/georgi-yordanov-bsp-po-golyamata-chast-ot-chastnite-lechebni-zavedeniya-se-razkrivat-v-nay-gastonaselenite-rayoni-na-stranata-kadeto-nyama-nuzhda-ot-takiva.html", "text": "По-голямата част от частните лечебни заведения се разкриват в най-гъстонаселените райони на страната, където няма нужда от такива. Това каза в интервю за  сутрешния блок „Добро утро България“ на Радио „Фокус“ доц. Георги Йорданов, народен представител от „БСП за България“ и зам.-председател на комисията по здравеопазване в НС, във връзка с искания от БСП мораториум върху лицензирането на нови частни болници. Той заяви, че партията отдавна сигнализира за нерегламентирани практики. „Министерството на здравеопазването трябва да свърши своята работа - да издава лицензи на частни здравни заведения. Във всеки лиценз се посочва, къде ще бъде базирано частното здравно заведение, каква дейност ще извършва и Министерството, давайки лиценза, може да прецени, въпреки отсъствието на Национална здравна карта, дали в конкретния регион е необходима нова болница“, посочи Йорданов. Той добави, че БСП не е против там, където няма достатъчно медицинска помощ, да се разкриват нови частни заведения. По отношение на мораториума върху новите лекарства той заяви, че партията няма как да го подкрепи и отделените от Здравната каса средства са пренебрежимо малко.", "date": "2017.12.06", "title": "Георги Йорданов, БСП: По-голямата част от частните лечебни заведения се разкриват в най-гъстонаселените райони на страната, където няма нужда от такива"}
{"url": "http://www.focus-news.net/news/2017/12/06/2464404/sliven-vazmozhni-sa-zaledyavaniya-po-patishtata-v-planinskata-chast-na-oblastta.html", "text": "Частични заледявания са възможни по пътищата в планинската част на Сливен, съобщиха за Радио „Фокус“ – Сливен от Областно пътно управление. Работи се по пътищата в района на Котел и Сливен – Елена. Пътната обстановка в областта е нормална, няма въведени допълнителни ограничения. В равнинната част пътищата са сухи. Суха е настилката на автомагистрала „Тракия“. Температурите в областта са от 0 до +4 градуса.", "date": "2017.12.06", "title": "Сливен: Възможни са заледявания по пътищата в планинската част на областта"}
{"url": "http://www.focus-news.net/news/2017/12/06/2464405/zasilen-e-kontrolat-na-mestata-za-prodazhba-na-riba-i-ribni-produkti-v-sliven-i-yambol-za-nikulden.html", "text": "Засилен е контролът на местата за продажба на риба и рибни продукти в Сливен и Ямбол за Никулден. Това съобщиха от териториалното бюро на  НАП. Целта на данъчните е оборотите от засилените продажби на риба да бъдат декларирани в реален обем, за да може да бъде заплатен и съответно реалният дължим данък. \r\nПроверки ще има и за студентския празник – 8 декември. Заведенията, където ще празнуват студентите, също ще бъдат под наблюдение.\r\nДанъчните ще извършват и покупки на принципа на тайния клиент. Ще се засича и анализира информацията, която дистанционно се подава към приходното ведомство от фискалните устройства, а впоследствие ще бъде извършвана съпоставка с предварителните параметри, посочени в счетоводните документи. В случаите на несъответствия  ще се извършват допълнителни проверки, а при съмнения за умишлено укриване на обороти и ревизии.\r\nОт приходната администрация напомнят, че касовите бележки трябва да съдържат определени задължителни реквизити, един от които е графичен знак с картата и логото на България.\r\nСигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg", "date": "2017.12.06", "title": "Засилен е контролът на местата за продажба на риба и рибни продукти в Сливен и Ямбол за Никулден"}
{"url": "http://www.focus-news.net/news/2017/12/06/2464406/prof-albena-georgieva-sv-nikola-e-naslednik-na-drevnite-bozhestva-svarzvani-s-moretata.html", "text": "Св. Никола е  наследник на древните божества, свързвани с моретата. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ за Никулден. Тя обясни, че дните, свързани с различни светци, се настаняват върху един по-древен календар, който е свързан с езически представи и вярвания, почитане на природата и природните стихии. „Самото поднасяне на риба и свързването с вода на св. Никола, очевидно нямат общо със житието на самия светец. Това са практики, останали от древността и които се отнасят до нашия земеделски календар, с кръговрата на природата и с този момент от годината“, обясни проф. Георгиева.  По думите й вероятно на Никулден се извършват гадания, но това са регионални практики. „Основните гадания се правят на Бъдни вечер, срещу Коледа, срещу Нова година, срещу Водици, когато са кадените вечери, които се смятат за магически“, допълни етнологът. \r\nДеница КИТАНОВА", "date": "2017.12.06", "title": "Проф. Албена Георгиева: Св. Никола е  наследник на древните божества, свързвани с моретата"}
{"url": "http://www.focus-news.net/news/2017/12/06/2464407/pazardzhik-tsarkvata-sveti-nikolay-chudotvorets-v-panagyurskoto-selo-banya-poluchi-tsenno-darenie.html", "text": "Църквата „Свети Николай Чудотворец“ в панагюрското село Баня ще отбележи храмовия си празник с литургия и курбан за здраве в 11.00 часа, съобщи за Радио „Фокус“ – Пазарджик Радка Мутева, секретар на читалището в селото. Тя обясни, че храмът е построен през 1837 година и отбелязва 180 години от основаването си. „По повод храмовия празник получихме ценно дарение. То е направено от учителката Елисавета Георгиева, която е извезала завеса за царските двери в храма, а с участието на други 55 дарители църквата получава и икона на своя покровител“, допълни Мутева. Тя уточни, че кръстът, извезан на завесата, е много красив и изработен с голямо майсторство. „Щастливи сме, че има такива дарители, които не жалят сили и средства в името на доброто дело, в името на съхраняването на българските традиции и култура“, каза още Радка Мутева.\r\nВаня НИКОЛОВА", "date": "2017.12.06", "title": "Пазарджик: Църквата „Свети Николай Чудотворец“ в панагюрското село Баня получи ценно дарение"}
{"url": "http://www.focus-news.net/news/2017/12/06/2464408/zdf-vlakovata-katastrofa-v-germaniya-vsichki-patnitsi-sa-izvadeni-ot-vagonite.html", "text": "Всички пътници, които са пътували във влака, който се сблъска с товарна композиция в провинция Северен Рейн-Вестфалия, са извадени от спасителите, предава германският телевизионен канал ZDF.\r\n„Добра новина, всички лица са напуснали влака“, се казва в съобщение на противопожарните служби. \r\nВ инцидента пострадаха около 50 души, макар първоначалната информация за броя им да е противоречива. Остават неясни и причините, довели до влаковата катастрофа – подобен тип произшествия в Германия се случват сравнително рядко. Тереза Герова", "date": "2017.12.06", "title": "ZDF: Влаковата катастрофа в Германия – всички пътници са извадени от вагоните"}
{"url": "http://www.focus-news.net/news/2017/12/06/2464409/mezhdunarodnata-reytingova-agentsiya-standard-end-puars-povishi-dalgosrochniya-krediten-reyting-na-sofiya.html", "text": "Международната рейтингова агенция \"Стандард енд Пуърс\" (S&P Global Ratings) повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на „инвестиционните рейтинги“. Това съобщиха от пресцентъра на Столична община.\r\nСтолична община става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на по-евтин финансов ресурс за реализиране на капиталовата програма на столицата. Повишението е признание и за добрата работа на екипа на кмета на София Йорданка Фандъкова и общинската администрация за поддържането на финансова стабилност и високо ниво на собствени приходи на Столична община. \r\nВ мотивите на S&P Global Ratings се посочва, че в подкрепа на вътрешноприсъщия рейтинг на Столична община е статутът на града като административен, финансов и търговски център на България. Според Стандард енд Пуърс това допринася за диверсификацията и дава основания за прогнозиране на устойчив икономически растеж на местната икономика. \r\nОценката отразява мнението на агенцията за изключителната ликвидност на общината и добрата бюджетна гъвкавост, основана на значителната автономност в управлението на местните приходи. \r\nСтабилната перспектива отразява тази на рейтинга на България (BBB-/стабилна перспектива/A-3) и отразява факта, че икономиката на София е по-силна от средната за страната. По тази причина Стандард енд Пуърс дава на Столична община максималния възможен рейтинг за българска община, който е равен на държавния.", "date": "2017.12.06", "title": "Международната рейтингова агенция \"Стандард енд Пуърс\" повиши дългосрочния кредитен рейтинг на София"}
{"url": "http://www.focus-news.net/news/2017/12/06/2464410/pazardzhik-3-581-sa-imenitsite-na-nikulden-v-obshtinata.html", "text": "Празнуващите имен ден в община Пазарджик на Никулден са 3 581, съобщиха от пресцентъра на Общината. Най-много са имениците в Пазарджик – 2 475 души. На второ място е село Ивайло със 120 именика и Мало Конаре - 88 души. \r\nПри мъжете най-популярно е името Николай, носещите това име са 1 978. Следващо по популярност е името Никола, което е носено от 739 души. \r\nС името Николина са кръстени 445 жени в общината, а 249 носят производното име Нина. Най-рядко срещаното производно име на Николай е Нонко, носено от 4 души в общината.", "date": "2017.12.06", "title": "Пазарджик: 3 581 са имениците на Никулден в общината"}
{"url": "http://www.focus-news.net/news/2017/12/06/2464411/dots-stoyan-sopotenski-umbalsm-pirogov-protestite-nyama-da-poprechat-na-rabotata-na-bolnitsata-i-nyama-da-povliyayat-na-patsientite.html", "text": "Протестите няма да попречат на работата на болницата и няма да повлияят на пациентите ѝ. Това каза доц. Стоян Сопотенски, хирург в УМБАЛСМ „Пирогов“ в студиото „България сутрин\"  по Bulgaria ON AIR във връзка с протеста на медиците срещу сегашния изпълнителен директор на болницата проф. Асен Балтов. „Има силна рестрикция на консумативите, което води до застрашаване на болничния процес. Тази липса все повече расте във времето. Икономия може да бъде правена, но не за сметка на пациентите. Никой не се крие зад протестите. Всеки е излязъл със собственото си лице\", обясни той.\r\nДоц. Сопотенски поясни, че главните проблеми на медицинското заведение са раздутата администрация и по-големите възнаграждения за чиновниците, отколкото за лекарите и медсестрите. \r\n„На всеки 5 медицински работници има по един от администрацията. Лошото финансово състояние на болницата все още не е решено. Това, че беше предложено на хората с 20 години стаж да преподпишат трудовия си договор с нов, в който има 6 месеца изпитателен срок, означава, че искат да те отстранят по всяко време\", допълни той.\r\n„Проф. Асен Балтов да се пази от тези, които го ласкаят, тъй като тези, които го критикуват го правят с добра умисъл\", предупреди доц. Сопотенски.", "date": "2017.12.06", "title": "Доц. Стоян Сопотенски, УМБАЛСМ „Пирогов“: Протестите няма да попречат на работата на болницата и няма да повлияят на пациентите ѝ"}
{"url": "http://www.focus-news.net/news/2017/12/06/2464412/blagoevgrad-v-grada-shte-se-provede-obuchenie-na-tema-badeshte-v-evropa-kakvo-predstoii.html", "text": "В града ще се проведе обучение на тема „Бъдеще в Европа - какво предстои?“. Това съобщиха от пресцентъра на Община Благоевград. Министърът на младежта и спорта Красен Кралев, кметът на Благоевград д-р Атанас Камбитов и областният управител Бисер Михайлов ще открият обучението. Събитието ще се проведе на 7 декември 2017 година от 10.30 часа в зала „22 септември“.", "date": "2017.12.06", "title": "Благоевград: В града ще се проведе обучение на тема „Бъдеще в Европа - какво предстои?“"}
{"url": "http://www.focus-news.net/news/2017/12/06/2464413/korneliya-ninova-bsp-s-protsedurni-hvatki-gerb-iskat-da-se-skriyat-ot-istinata-strah-gi-e-ot-tova-koeto-shte-chuyat-ot-parlamentarnata-tribuna-za-srs-ata.html", "text": "С процедурни хватки ГЕРБ искат да се скрият от истината - страх ги е от това, което ще чуят от парламентарната трибуна  за специалните разузнавателни средства (СРС). Това каза лидерът на БСП Корнелия Нинова в процедура по начина на водене след преместване на предложената от БСП първа точка в дневния ред за доклада на Националното бюро за контрол на СРС-ата за 2016 г. като точка трета в програмата, предаде репортер на Агенция „Фокус“. Нинова се обърна към ГЕРБ и ги обвини, че с отлагането на доклада на Националното бюро за контрол на СРС-ата като точка трета са допуснали грубо нарушение на правилника на Народното събрание, който има силата на зокон.  „Там се казва, че предложението в първа сряда на месеца, направено от опозицията задължително става точка първа в дневния ред. В нарушение на закон на държавата за пореден път гласувахте тази точка да стане трета“, заяви лидерът на БСП. Тя поясни, че за тази процедура от ГЕРБ са извели безумни аргументи.  „Законът за вас вече е формално основание, което може да бъде погазвано по всякакъв начин, за да се скрие истината“, заяви Нинова и припомни, че тази точка беше отложена миналата седмица, за да бъде включена в програмата за тази седмица.  „Показахте с гласуването си, че не искате удължаване на работното време до приключване на точката. Това е доказателство, че не искате тази точка да се гледа. От какво ви е страх? От истината?  Ще я скриете на цената на отлагане на закона, на отлагане на темата. Няма да я скриете, тя рано или късно ще лъсне пред българското общество“, подчерта лидерът на БСП Корнелия Нинова. \r\nДеница КИТАНОВА", "date": "2017.12.06", "title": "Корнелия Нинова, БСП: С процедурни хватки ГЕРБ искат да се скрият от истината - страх ги е от това, което ще чуят от парламентарната трибуна за СРС-ата"}
{"url": "http://www.focus-news.net/news/2017/12/06/2464414/glasuvaneto-na-doklada-na-byuroto-za-kontrol-na-srs-shte-bade-parva-tochka-v-dnevniya-red-plenarnoto-zasedanie-be-prekasnato-za-30-minuti.html", "text": "По предложение на Данаил Кирилов от ГЕРБ гласуването на Доклада на Националното бюро за контрол на специалните разузнавателни средства за извършената дейност през 2016 година ще бъде първа точка в дневния ред, предаде репортер на Агенция „Фокус“. „За“ гласуваха 172 народни представители, 4 бяха „против“, а трима се въздържаха. Така депутатите първо решиха гласуването да бъде трета точка, а след това отново да стане първа точка, както беше в първоначалния дневен ред. Председателят на НС Цвета Караянчева прекъсна заседанието за 30 минути, за да имат възможност поканените на гласуването да дойдат в парламента. \r\nБиляна ИВАНОВА", "date": "2017.12.06", "title": "Гласуването на Доклада на бюрото за контрол на СРС ще бъде първа точка в дневния ред, пленарното заседание бе прекъснато за 30 минути"}
{"url": "http://www.focus-news.net/news/2017/12/06/2464415/montana-v-prohoda-petrohan-ima-zaledeni-uchastatsi-koito-sa-obraboteni-s-pyasak.html", "text": "Спокойна е обстановката на Петрохан, преминаването на автомобилите е с нормална интензивност, съобщиха за Радио „Фокус“ – Видин от Областно пътно управление – Монтана. Снеговалежът е спрял преди ден и пътната настилка е чиста, на места има заледени участъци, които са обработени с пясък. Остава забраната за преминаване през Петрохан на автомобили над 12 тона, като ограничението е до 31 март 2018 г. Обходният маршрут за тези автомобили е през град Своге.\r\nАнна ЛОЗАНОВА", "date": "2017.12.06", "title": "Монтана: В прохода Петрохан има заледени участъци, които са обработени с пясък"}
{"url": "http://www.focus-news.net/news/2017/12/06/2464416/sofiya-vremenno-dvizhenieto-se-osashtestvyava-v-izprevarvashtata-lenta-pri-km-0-na-avtomagistrala-trakiya-v-posoka-burgas-poradi-remontni-deynosti-v-aktivnata-lenta.html", "text": "Временно движението се осъществява в изпреварващата лента при км 0 на автомагистрала \"Тракия\", в посока Бургас, поради ремонтни дейности в активната лента. Това съобщиха от пресцентъра на Агенция \"Пътна инфраструктура\".", "date": "2017.12.06", "title": "София: Временно движението се осъществява в изпреварващата лента при км 0 на автомагистрала \"Тракия\", в посока Бургас, поради ремонтни дейности в активната лента"}
{"url": "http://www.focus-news.net/news/2017/12/06/2464417/der-spiegel-protivnitsite-na-golyamata-koalitsiya-se-pritesnyavat-za-otselyavaneto-na-gsdp.html", "text": "Малко преди решителната партийна конференция на Германската социалдемократическа партия (ГСДП), в редиците на водената от Мартин Шулц политическа сила отново бяха подновени ожесточените дебати за възможното участие в бъдещото правителство на ФРГ, отбелязва изданието Der Spiegel в статия, посветена на безпрецедентната политическата криза, обхванала страната след колапса на преговорите за „ямайска“ коалиция.\r\nСред германските социалдемократи са налице сериозни опасения, че партията им ще понесе сериозни загуби, ако влезе в нова голяма коалиция със Съюза (ХДС/ХСС). „По този начин ГСДП поставя на карта оцеляването си“, предупреди Марко Бюльов, един от членовете на партията, като припомни, че Мартин Шулц наистина иска да работи в посока обновление на партията. „Но той твърде много се вслушва в една стара клика консултанти, чиято основна цел винаги е била да се връщат в голямата коалиция\", допълни социалдемократът.\r\nЙоханес Карс, един от представителите на консервативния кръг на ГСДП, обобщи настроението на съпартийците си: „Наистина никой в редиците на ГСДП не иска нова голяма коалиция?!“. Карс призова партията си да не се затваря за преговори със Съюза (ХДС/ХСС), припомняйки, че „в сегашната ситуация не става дума за чувства, а за поемане на отговорност, а това означава, че трябва да разговаряме със Съюза“. \r\nПредседателят на ГСДП Мартин Шулц посочи датата 15 декември като най-ранна за възможното стартиране на преговори със Съюза (ХДС/ХСС).\r\nЗа да се случи това обаче, най-напред предложението трябва да бъде одобрено в рамките на партийния конгрес на социалдемократите, който ще се проведе в четвъртък, 7 декември. Ако бъде дадена „зелена светлина“, следващата седмица ще бъде организирана среща с лидерите на Християндемократическия съюз (ХДС) и Християндемократическия съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на партията, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство. Тереза Герова", "date": "2017.12.06", "title": "Der Spiegel: Противниците на голямата коалиция се притесняват за оцеляването на ГСДП"}
{"url": "http://www.focus-news.net/news/2017/12/06/2464418/smolyan-nad-1-300-zhiteli-v-obshtinata-praznuvat-imen-den-na-nikulden.html", "text": "Над 1 300 жители в община Смолян празнуват днес своя имен ден, когато православната църква почита Свети Николай Мирликийски Чудотворец, съобщи за Радио „Фокус“ – Смолян Мария Топова от служба ГРАО в местната администрация. Най-многобройни са мъжете, носещи името Николай, които са 581. С името Никола са кръстени 439 души от Смолян и околните села. Николина е името на 113 дами, а Николета на 38. \r\nНа днешния ден празнуват и всички с имената Нина, Кольо, Ненка, Николая, Нино, които в община Смолян са общо 89 души, каза още Топова.\r\nНели ГЕРГЬОВСКА", "date": "2017.12.06", "title": "Смолян: Над 1 300 жители в общината празнуват имен ден на Никулден"}
{"url": "http://www.focus-news.net/news/2017/12/06/2464419/prof-albena-georgieva-sv-nikola-e-vazprieman-kato-shtedar-starets-i-pokrovitel-na-moryatsite-i-vodnata-stihiya.html", "text": "Св. Никола е възприеман като щедър старец и покровител на моряците и водната стихия. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ за Никулден. По думите й Никулден е един от важните празници през годината и от малкото, които се падат през зимата и се празнуват с голяма тържественост. „Интересно е, че един детайл от житието на св. Никола дава основание да се смята, че той е щедър старец. Според житието той е осигурил зестрата на момичета, които са останали без баща и са обречени на много позорен живот. Това  са основанията да се смята, че той е щедър и добър старец“, каза проф. Георгиева. Тя допълни, че в православната традиция  св. Никола се смята за покровител на моряците и на водните стихии. „Всички, които са свързани с риболов и с пътуване с морето, много тържествено честват неговия празник“, каза тя. Етнологът допълни, че понеже Никулден се пада в Коледния пост, в този ден се разрешава консумацията на риба. „Обикновено това е шаран, защото е най-разпространеният вид риба, която може да се налови в реките и езерата на България. Прави се или шаран- плакия или така наречения рибник. Това е пълнен шаран, но е обвит с тесто. Външно прилича на хляб, но отвътре има риба. Това се поднася на Никулденската трапеза“, допълни проф. Георгиева. \r\nДеница КИТАНОВА", "date": "2017.12.06", "title": "Проф. Албена Георгиева: Св. Никола е възприеман като щедър старец и покровител на моряците и водната стихия"}
{"url": "http://www.focus-news.net/news/2017/12/06/2464420/burgas-kmetat-dimitar-nikolov-udostoi-kompozitora-toncho-rusev-s-nay-visokoto-otlichie-na-obshtinata-kavaler-na-srebaren-krast-na-sv-nikolay.html", "text": "Кметът Димитър Николов удостои композитора Тончо Русев с най-високото отличие на Общината - кавалер на \"Сребърен кръст на св. Николай\". Това се случи на тържественото заседание на Общински съвет - Бургас, предаде кореспондент на Радио \"Фокус\". Тържествената сесия на Общинския съвет започна с химна на България и този на ЕС, с поздрав от вокалния ансамбъл \"Фортисимо\". Бяха изчетени поздравителни адреси от президента Румен Радев и от областния управител Вълчо Чолаков. Кметът Димитър Николов поздрави присъстващите в залата и всички граждани на Бургас. Отличието кавалер на \"Сребърен кръст на св. Николай\" се връчва за първи път за изключителен принос за развитието и популяризирането на града. Поради здравословни проблеми Тончо Русев не бе в залата и затова отличието бе връчено на неговата внучка. Русев благодари за оказаната чест чрез кратко видео. Сред почетни граждани на Бургас вече са Янка Рупкина, Вида Буковинова, Руси Стоянов и Иван Притъргов - посмъртно. \r\nНяколко изявени имена се удостояват с почетния знак \"Ключа от кулата на Община Бургас\".\r\nПроф. д-р Георги Чалдъков се удостоява с отличието \"Ключът от кулата\" на Община Бургас за неговия изключителен обществен принос не само в България, но и по света за развитието на науки като анатомия, хистология, хистопатология, липидология, адипобиология и невробиология. Художникът Радостин Дамасков се удостоява с отличието \"Ключът от кулата\" на Община Бургас за неговия принос в културното развитие на града. Светла Стоева, диригент на бургаска хорова школа Милка Стоева се удостоява с отличието \"Ключът от кулата\" на Община Бургас за принос в развитието на хоровото изкуство. Арх. Дунка Герганова се удостоява с отличието \"Ключът от кулата\" на Община Бургас за принос за развитието на архитектурата и опазването на паметниците в град Бургас. Арх. Деви Симеонов се удостоява с отличието \"Ключът от кулата\" на Община Бургас за принос за развитието на архитектурата и градоустройството на Бургас.  \r\nС \"Почетна значка на Община Бургас\" се награждават няколко човека, проявили смелост, спасили човешки животи и предотвратили тежки инциденти. Сред тях е Женя Райкова, която спасява дете от удавяне на бургаския плаж. Красен Димитров, Юмет Сатаджъ и Лъчезар Лалев също са сред носителите на почетния знак. Те потушават пожар, избухнал в паркиран автомобил и не допускат огъня да нанесе по-сериозни проблеми на други коли.\r\nС почетна значка се отличава и Николай Танев. Благодарение на уменията си по гмуркане и подводен риболов той спасява от удавяне възрастен болен мъж по време на наводнението в  село Равнец.\r\nМария РУСЕВА", "date": "2017.12.06", "title": "Бургас: Кметът Димитър Николов удостои композитора Тончо Русев с най-високото отличие на Общината - кавалер на \"Сребърен кръст на св. Николай\""}
{"url": "http://www.focus-news.net/news/2017/12/06/2464421/plovdiv-dekorativni-hrasti-za-oblagorodyavane-na-mezhdublokovite-prostranstva-sa-razdadeni-na-zhitelite-na-rayon-trakiya.html", "text": "Декоративни храсти за облагородяване на междублоковите пространства са раздадени на жителите на район „Тракия” в Пловдив. Това съобщи за Радио „Фокус” – Пловдив районният кмет Костадин Димитров. Инициативата на кметството е съвместна с ОП „Градини и паркове”. Посадъчният материал е раздаден на гражданите, предварително подали заявления, в парка „Свети Седмочисленици”. За жителите са осигурени посадъчен материал за декоративни храсти от видовете дойция, симфорикарпус, форзиция и лоницера. \r\nКметът на район „Тракия“ Костадин Димитров посочи, че подобни инициативи стимулират жителите да облагородяват предблоковите си пространства. Той призовава съгражданите си да полагат грижи за площите около и пред домовете, защото само с общи усилия район „Тракия” ще става все по-зелен, по-красив и по-уютен.\r\nТони МИХАЙЛОВ", "date": "2017.12.06", "title": "Пловдив: Декоративни храсти за облагородяване на междублоковите пространства са раздадени на жителите на район „Тракия”"}
{"url": "http://www.focus-news.net/news/2017/12/06/2464422/faz-ek-shte-predstavi-planovete-si-za-razvitie-na-ikonomicheskiya-i-valuten-sayuz.html", "text": "В сряда Европейската комисия ще представи дългоочакваните си предложения за по-нататъшното развитие на Икономически и валутен съюз, отбелязва германският национален ежедневник Die Frankfurter Allgemeine Zeitung. \r\nБрюкселският орган се надява чрез тях да превърне еврозоната и ЕС като цяло в по-устойчиви за бъдещи дългосрочни финансови кризи. Председателят на Европейската комисия Жан-Клод Юнкер даде приблизителна насока в речта си относно състоянието на ЕС, която изнесе през септември. Съответно, Брюксел желае, наред с другото, назначаването на финансов министър на ЕС.\r\nЕвропейският стабилизационен механизъм (ЕСМ), който отпуска заеми предимно на държави от Общността, застрашени от фалит, трябва да бъде разширен в Европейски валутен фонд и да бъде поставен под контрола на Европейския парламент. Подробностите по плана ще бъдат представени по-късно днес. \r\nДържавните и правителствените лидери на ЕС ще обсъдят бъдещето на европейската икономическа политика на срещата на високо равнище, насрочена за 15 декември.Тереза Герова", "date": "2017.12.06", "title": "FAZ: ЕК ще представи плановете си за развитие на Икономическия и валутен съюз"}
{"url": "http://www.focus-news.net/news/2017/12/06/2464423/pazardzhik-ahmed-musa-beshe-osvoboden-ot-aresta.html", "text": "Окръжният съд в Пазарджик започна съдебното заседание по делото срещу 14 обвиняеми за разпространение идеите на ИДИЛ, предаде репортер на Радио \"Фокус\" - Пазарджик. Преди началото на заседанието адвокатът на Ахмед Муса Ахмед - Елвира Панкова каза, че вече е внесена гаранцията от 7 500 лева, определена на Муса. В началото на заседанието тя поиска от съда да се разпореди за освобождаването на Муса. Съдия Кристина Пунтева, след направена справка за постъпилата гаранция, със свое определение постанови незабавно освобождаване на Ахмед Муса в съдебната зала. Копие от Определението на съда трябва да се изпрати на началника на затвора в Пазарджик. В залата бяха свалени белезниците на Ахмед, а майка му го поздрави за освобождаването от ареста, където той остана над 3 години.\r\nВаня НИКОЛОВА", "date": "2017.12.06", "title": "Пазарджик: Ахмед Муса беше освободен от ареста"}
{"url": "http://www.focus-news.net/news/2017/12/06/2464424/afp-velikobritaniya-izrazi-zagrizhenost-za-planovete-na-sasht-po-vaprosa-za-erusalim.html", "text": "Великобритания е загрижена за плана на американския президент Доналд Тръмп да признае Ерусалим за столица на Израел. Това заяви министърът на външните работи на Обединеното кралство Борис Джонсън в сряда, предава AFP.  \r\n„Приемаме със загриженост докладите, които чухме, защото смятаме, че Ерусалим очевидно трябва да бъде част от окончателното споразумение между израелците и палестинците, договорено уреждане\", заяви Джонсън при пристигането си за срещата на НАТО в Брюксел. На нея ще присъства и държавният секретар на САЩ Рекс Тилърсън.\r\nОчаква се по-късно в сряда Доналд Тръмп да обяви решението си дали ще признае Ерусалим за столица на Израел и ще премести в града дипломатическото представителство на САЩ в страната.Тереза Герова", "date": "2017.12.06", "title": "AFP: Великобритания изрази „загриженост\" за плановете на САЩ по въпроса за Ерусалим"}
{"url": "http://www.focus-news.net/news/2017/12/06/2464425/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Малко преди решителната партийна конференция на Германската социалдемократическа партия (ГСДП), в редиците на водената от Мартин Шулц политическа сила отново бяха подновени ожесточените дебати за възможното участие в бъдещото правителство на ФРГ, отбелязва изданието Der Spiegel в статия, посветена на безпрецедентната политическата криза, обхванала страната след колапса на преговорите за „ямайска“ коалиция.\r\nСред германските социалдемократи са налице сериозни опасения, че партията им ще понесе сериозни загуби, ако влезе в нова голяма коалиция със Съюза (ХДС/ХСС). „По този начин ГСДП поставя на карта оцеляването си“, предупреди Марко Бюльов, един от членовете на партията, като припомни, че Мартин Шулц наистина иска да работи в посока обновление на партията. „Но той твърде много се вслушва в една стара клика консултанти, чиято основна цел винаги е била да се връщат в голямата коалиция\", допълни социалдемократът.\r\nЙоханес Карс, един от представителите на консервативния кръг на ГСДП, обобщи настроението на съпартийците си: „Наистина никой в редиците на ГСДП не иска нова голяма коалиция?!“. Карс призова партията си да не се затваря за преговори със Съюза (ХДС/ХСС), припомняйки, че „в сегашната ситуация не става дума за чувства, а за поемане на отговорност, а това означава, че трябва да разговаряме със Съюза“. \r\nПредседателят на ГСДП Мартин Шулц посочи датата 15 декември като най-ранна за възможното стартиране на преговори със Съюза (ХДС/ХСС).\r\nЗа да се случи това обаче, най-напред предложението трябва да бъде одобрено в рамките на партийния конгрес на социалдемократите, който ще се проведе в четвъртък, 7 декември. Ако бъде дадена „зелена светлина“, следващата седмица ще бъде организирана среща с лидерите на Християндемократическия съюз (ХДС) и Християндемократическия съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на партията, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство.\r\n*** Във връзка с безпрецедентното насилие, което беляза провеждането на последната среща на върха на лидерите от Г-20 в свободния ханзейски град Хамбург през месец юли, в ранните часове на вторник германската полиция стартира мащабна операция на територията на няколко федерални провинции. Правоохранителните органи извършиха обиски в повече от 20 обекта в Хамбург, Берлин, Есен, Северен Рейн-Вестфалия, Баден-Вюртемберг, Саксония-Анхалт, Рейнланд-Пфалц и Долна Саксония. Но по-интересното е, че в Хамбург полицията „пропусна“ да претърси основният район, сочен като сцена на левия екстремизъм в града – популярния „Роте Флора“, коментира националният ежедневник Die Welt във водеща статия, публикувана в сряда, 6 декември.\r\nФракционният лидер на Християндемократическия съюз (ХДС) в Хамбург Андре Треполи изрази разочарование от този факт. „Изненадан съм, че „Роте Флора“ не е била претърсена като гореща точка на левия екстремизъм в Хамбург\", призна германският християндемократ. \r\nАкцията бе насочена към събиране на данни и допълнителни доказателства, които би трябвало да помогнат в разследването на събитията, които помрачиха юлския форум на високо равнище, поясниха източници от полицията. Съгласно разпространените данни са претърсени 23 апартамента в осем провинции, като действията на полицията са били насочени срещу 22-ма заподозрени.\r\nСлед инцидента прокуратурата започна около 60 наказателни дела срещу предполагаемите инициатори на бунта. Разследването води Хамбургската криминална полиция. В повечето случаи става дума за обвинение в нарушаване на реда. Вероятно най-известният обвиняем е 18-годишен италианец на име Фабио В., който прекара няколко месеца в ареста, след което бе освободен под гаранция. Процесът му започна през месец октомври.\r\n*** В сряда Европейската комисия ще представи дългоочакваните си предложения за по-нататъшното развитие на Икономически и валутен съюз, отбелязва германският национален ежедневник Die Frankfurter Allgemeine Zeitung. \r\nБрюкселският орган се надява чрез тях да превърне еврозоната и ЕС като цяло в по-устойчиви за бъдещи дългосрочни финансови кризи. Председателят на Европейската комисия Жан-Клод Юнкер даде приблизителна насока в речта си относно състоянието на ЕС, която изнесе през септември. Съответно, Брюксел желае, наред с другото, назначаването на финансов министър на ЕС.\r\nЕвропейският стабилизационен механизъм (ЕСМ), който отпуска заеми предимно на държави от Общността, застрашени от фалит, трябва да бъде разширен в Европейски валутен фонд и да бъде поставен под контрола на Европейския парламент. Подробностите по плана ще бъдат представени по-късно днес. \r\nДържавните и правителствените лидери на ЕС ще обсъдят бъдещето на европейската икономическа политика на срещата на високо равнище, насрочена за 15 декември.\r\n***", "date": "2017.12.06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/06/2464426/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-dekemvri.html", "text": "„Софийска вода” временно ще прекъсне водоснабдяването в някои части на столицата на 7 декември. Това съобщиха от пресцентъра на дружеството.\r\nВъв връзка с подмяна на спирателен кран на до бл. 26, жк. „Овча купел“ 2, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Антонин Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“, ул. „Иван Хаджийски“ между ул. „Херман Майер“ и ул. „Промишлена“, бл.38 и ниска зона на бл.40 А и бл. 42А, ул. „Детелина“, бул. „Президент Линкълн“, ул. „Антонин Колар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. „Иван Хаджийски“.\r\nВъв връзка с подмяна на спирателни кранове и водомерен възел на резервоар „Бухово“ , гр. Бухово, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: гр. Бухово. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nОт 23:00 часа на 7 декември 2017 г. до 06:00 часа на 8 декември 2017 г., във връзка с подмяна на спирателни кранове на ул. „Оборище\", кв. „Подуяне“ се налага спиране на водоподаването на клиентите на „Софийска вода”, живеещи в района на: ул. „Оборище“ от бул. „Евлоги и Христо Георгиеви“ до ул. „Васил Друмев“ района между ул. „Оборище“, ул. „Мърфи“, ул. „Русалка“ и ул. „Алеко Константинов“; ул. „Алеко Константинов“ от ул. „Оборище“ до ул. „Султан тепе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „Алеко Константинов“.\r\nВъв връзка с подмяна на уличен водопровод на ул. „Три кладенци“ , кв. „Бояна“ , се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Севастократор Калоян“ от ул. „Десислава“ до пл. „Сборище“, ул. „Три кладенци“, ул. „Байкал“; ул. „Белите брези“ от ул. „Севастократор Калоян“ до ул. „Даскал Стоян Попандреев“; ул. „Орешарска“ от ул. „Севастократор Калоян“ до ул. „Даскал Стоян Попандреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три кладенци“ ъгъла с ул. „Севастократор Калоян“.\r\nВъв връзка с подмяна на сградно водопроводно отклонение на ул. „Павел Венков“, кв. „Требич“ се налага спиране на водоподаването от 9:30 до 14:30 часа на клиентите на „Софийска вода”, живеещи в района между: ул. „Павел Венков“, ул. „Леска“, ул. „Филип Миланов“, ул. „Владимир Конев“, ул. „Мрахорица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леска“ ъгъла с ул. „Филип Миланов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.06", "title": "„Софийска вода” временно ще прекъсне водоснабдяването в някои части на столицата на 7 декември"}
{"url": "http://www.focus-news.net/news/2017/12/06/2464427/dimitar-nikolov-kmet-na-burgas-6-ti-dekemvri-e-nay-istinskiyat-praznik-na-grada.html", "text": "6-ти декември е най-истинският празник на Бургас. Това каза в сутрешния блок „Добро утро, България“ пред Радио „Фокус“ кметът на града Димитър Николов. Той коментира, че отбелязването на празника на Бургас и Никулден съвпада, защото градът е свързан с морето, рибарите и корабоплаването. „Така е възникнал градът като населено място. Тази година в малко по-атрактивен стил е направено пространството до Общината, където традиционно се освещава никулденския рибен курбан за приповдигнатото настроение на гражданите. В 13:30 часа пред сградата на Общината се събираме всички, които носят името Никола, за да направим обща златна снимка за поколенията, която практика вече четири години се превърна в традиция“, коментира Димитър Николов. Той допълни, че през последните пет години град Бургас се е променил в положителна насока и в частност по-добро благоустрояване и изграждане на нови учебни заведения.", "date": "2017.12.06", "title": "Димитър Николов, кмет на Бургас: 6-ти декември е най-истинският празник на града"}
{"url": "http://www.focus-news.net/news/2017/12/06/2464428/blagoevgrad-zapaliha-svetlinite-na-kolednata-elha-v-bansko.html", "text": "Светлините на елхата в Банско бяха запалени от заместник-кмета Асен Кирицов вчера. Това съобщиха от пресцентъра на Общината. Коледното дърво се намира на пл. „Никола Вапцаров” и е високо над 7 метра. То е украсено с над 6 000 лампички и 20 звезди. \r\nВълнуващото огнено шоу „Дивинитас” и техния страхотен Коледен спектакъл, плениха публиката. А малката, но уверена водеща Мариета Баханова, в компанията на изпълнителите Александра Калчева и Мария Зайкова, създадоха приповдигнато настроение в навечерието на Рождественския празник. \r\nС официалното запалване на светлините в Банско курортът е готов да посрещне хилядите си гости по време на Коледните и новогодишни празници.", "date": "2017.12.06", "title": "Благоевград: Запалиха светлините на коледната елха в Банско"}
{"url": "http://www.focus-news.net/news/2017/12/06/2464429/parlamentat-othvarli-predlozhenieto-na-bsp-dokladat-na-byuroto-za-kontrol-na-srs-da-se-glasuva-pri-zakriti-vrata.html", "text": "Парламентът отхвърли предложението за гласуване на Доклада на Националното бюро за контрол на специалните разузнавателни средства за извършената дейност през 2016 година при закрити врата, предаде репортер на Агенция „Фокус“. Предложението на депутата Славчо Велков от БСП бе отхвърлено с 79 гласа „за“, 70 „против“ и 33 „въздържал се“. \r\nБиляна ИВАНОВА", "date": "2017.12.06", "title": "Парламентът отхвърли предложението на БСП Докладът на бюрото за контрол на СРС да се гласува при закрити врата"}
{"url": "http://www.focus-news.net/news/2017/12/06/2464430/pregled-na-osnovnite-temi-vav-velikotarnovskiya-pechat.html", "text": "„Кметът на Горна Оряховица настоява пътят през Арбанаси да бъде пуснат сега” е заглавие от областния всекидневник „Янтра днес”. Ремонтът на пътя Велико Търново – Горна Оряховица през Арбанаси в частта от курортното селище до железничарския град да бъде завършен през пролетта, ще настоява кметът на Горна Оряховица инж. Добромир Добрев. Искането си той ще постави по време на работна среща в края на тази или началото на следващата седмица, в която ще участват представители на пътната агенция, двете общини и фирмата изпълнител. Мотивът на инж. Добрев е, че в участъка, където ще се извършва ремонтът, живеят хора, което ще създаде допълнителни неудобства на тях във връзка с влошените метеорологични условия.\r\n„Аварията на парното е отстранена предсрочно, днес пълнят системата“ е друго заглавие от ежедневника. Аварията на главния топлопровод на ул. „Филип Тотю”, която остави без парно абонатите на „Топлофикация ВТ” АД на улиците ул. „Никола Габровски”, ул. „Краков”, ул. „Ален Мак”, ул. „Охрид”, ул. „Плиска”, ул. „Ниш”, ул. „Йоновка”, ул. „Ангел Кънчев”, ул. „Филип Тотю”, ул. „Бойчо войвода”, ул. „Момина крепост”, ул. „Трети март”, ул. „Арх. Г. Козарев”, ул. „Васил Левски“ и ул. „Тодор Светослав“ ще бъде отстранена предсрочно до вторник вечерта, съобщи за „Янтра Днес“ шефът на дружеството инж. Венцислав Димитров. От сряда започва пълненето на системата, уточни той.\r\n„Кoлeдни eлхи oт 20 дo 100 лв. пpoдaвaт във Вeликo Tъpнoвo“ е заглавие от трета страница на ежедневника. „Нapoдният пpeдcтaвитeл Клaвдия Гaнчeвa: Пo-виcoки пeнcии и пoвeчe пapи зa oтглeждaнe нa дeтe ca зaлoжeни в бюджeтa зa 2018 г.“ четем на страница четири в изданието. На страница пет е поместен материал със заглавие: „ФСБ – високо, високо, високо…“. На страниците шест четем материал със заглавие: „С вкyceн шapaн, aтpaктивнa pycкa eceтpa и eкзoтичнa бeлyгa oт язoвиp „Мoтeлa”. \r\nНа спортната страница на вестник „Янтра Днес“ четем „ХК „Локомотив“ (ГО) завърши полусезона с победа в “А“ група“.\r\n„55 години няма и следа от конфискуваните от Преображенския манастир 999 златни и 2000 сребърни монети и скъпоценни накити“ е заглавие от първа страница на другия областен ежедневник „Борба“. 999 златни и 2000 сребърни монети, огромно количество църковна утвар и накити от злато и сребро, както и книги, които са били определени като световна рядкост, се опитва да си върне Преображенския манастир вече повече от две десетилетия. Отец Георги, който е игумен на светата обител от 1991 г., признава, че е писал молби по всички възможни закони, но отговор така и не получил. Заедно с исканията манастирът да си получи обратно конфискуваните съкровища игуменът пращал и документи, с  които да докаже собствеността. Прилагал включително и бордерото, с което монетите били прибрани в централната каса на БНБ като ценна пратка, но винаги успешно.\r\n„Ремонтът на пътя Велико Търново – Горна Оряховица през Арбанаси остава за пролетта“ е друга тема от ежедневника. Реконструкцията на отсечката между Велико Търново и Арбанаси ще се довърши през пролетта, заради метеорологичните условия, които не са подходящи за полагането на нови настилки, информира кметът на Горна Оряховица инж. Добромир Добрев. „Смятаме, че е най-удачно да се изчака до пролетта, а не да се разкопава участъка към нашия град. Това е единственият подход към вилната зона на Горна Оряховица, която се намира под Арбанаси и там живеят доста хора. Ремонтите биха попречили и на качественото зимно почистване. Имаше идея да продължат поетапно на участъци, но най-добре е всичко да се свърши на пролет“, информира кметът.\r\n„Лъчезар Колев и Радост Радкова спечелиха шахматния турнир във Велико Търново“, „Нападателят на „Етър“ Иван Петков подкрепи каузата за бездомните животни в старата столица“ и „Започна записването за зимната футболна надпревара в ДКС „В. Левски“ са заглавията от спортната страница на изданието.", "date": "2017.12.06", "title": "Преглед на основните теми във великотърновския печат"}
{"url": "http://www.focus-news.net/news/2017/12/06/2464431/stara-zagora-v-obshtinata-se-provede-obshtestveno-obsazhdane-na-proekta-za-remont-na-ogradata-vav-vtoro-osnovno-uchilishte.html", "text": "Проектът за ремонт на оградата на Второ основно училище в Стара Загора бе обсъден публично снощи в зала „П. Р. Славейков“ в Общината. Това съобщиха от пресцентъра на Община Стара Загора. Кметът Живко Тодоров, главният архитект Виктория Грозева и екип от общински специалисти, арх. Петър Киряков, председател на Камарата на архитектите в Стара Загора, арх. Иван Иванов, бивш главен архитект на града, директорът на Второ основно училище Милена Желязкова, представители на училищното настоятелство и граждани, обсъдиха проблема с пропуканата и опасно наклонена ограда на Второ основно училище и проекта за нейното обновяване. \r\n„Получихме гневни писма от родители, както и сигнали от директора на училището по повод оградата. Проектът включва премахване на няколко дървета, на база проекта са издадени разрешителни. Това не е мое решение, а е съобразено с актуалната обстановка. За да не се нагнетява напрежение, решихме да дадем възможност на специалистите да обяснят проблема“, каза в началото на срещата Живко Тодоров. По думите му е важно какво ще кажат специалистите за реализирането на проекта. \r\nАрхитект Петър Киряков обясни, че от Камарата на архитектите в града е поискано второ мнение по проекта. „Това е единствено възможното решение на ситуацията“, заяви арх. Киряков. Той подчерта, че даването на гласност е най-правилната политика и апелира към спокойствие и трезва преценка.\r\nСпоред главният архитект на Община Стара Загора Виктория Грозева, специално назначената комисия от Общината е установила, че оградата е наклонена към тротоара и има пукнатини, с което представлява заплаха за минувачи и учащи. Предлага се да се извърши изсичането на 9 броя дървета и премахване на корените им и да се възложи проект и да се изгради нова ограда с подпорна стена по южната граница на имота на училището. Към момента е възложен проект за „Подпорна стена и ограда по южната граница на ІІ основно училище „П. Р. Славейков“, който е внесен за съгласуване в Националния институт за недвижимо културно наследство към Министерство на културата, тъй като сградата на училището е паметник на културно-историческото наследство от местно значение и попада в обхвата на археологически резерват „Августа Траяна“. От Министерство на културата са поискали проектът да бъде одобрен от директора на училището и от училищното настоятелство. Тя обясни, че е предвидено компенсаторно залесяване в имота или извън него, което ще бъде съгласувано с директор и настоятелството.\r\n“Най-напред мислим и сме отговорни за безопасността да запазим живота на нашите деца. Никой не иска да маха дървета, които не пречат. В случая е важно становището на експертите и архитектите”, заяви директорът Милена Желязкова. \r\nВ хода на дискусията бях поставени въпроси за възможността да бъдат опазени дърветата и за други варианти за ремонт на оградата. Експертите обаче бяха категорични, че желанията са неизпълними в този случай. Стана ясно, че не е възможно да бъдат реализирани предложения за използване на част от прилежащия тротоар, тъй като Законът за устройство на територията не го позволява, а и под тротоара минават важни комуникации.\r\n„Сега е момента да се подменят дърветата, защото са стари и опасни, трябва да се направи ново озеленяване с иглолистна растителност, която да се превърне в зелена бариера за праха от улицата“, коментира арх. Иван Иванов. \r\nПредставители на училищното настоятелство също подкрепиха проекта. \r\n„Най-важно е мнението на експертите. Ще пристъпим към изпълнение на проекта, защото мислим, че така е правилно“, каза в края на срещата кметът Живко Тодоров.", "date": "2017.12.06", "title": "Стара Загора: В Общината се проведе обществено обсъждане на проекта за ремонт на оградата във Второ основно училище"}
{"url": "http://www.focus-news.net/news/2017/12/06/2464432/vasil-bachev-op-biostroy-obshtina-blagoevgrad-e-gotova-za-zimniya-sezon.html", "text": "Община Благоевград е готова за зимния сезон. Това каза за Радио „Фокус” – Пирин Васил Бачев, управител на Общинското предприятие „Биострой”. „Вече е осигурено необходимото количество материали за справяне с първия сняг. Необходимата техника е разположена в пет зони на града”, каза Бачев. По думите му са осигурени 200 тона сол, 100 тона луга и около 70 кубически метра пясък в базите за посрещане на снеговалежите през зимния сезон. „Тези количества са съобразени с едни нормални снеговалежи, надяваме се при нужда да можем да закупим още. Самият оперативен план е изготвен, така че градът е разделен на пет района и във всеки има определен брой машини“, каза още Бачев. \r\nПо думите му машините са окомплектовани по две, които да хвърлят сол или луга, което зависи от температурата. „Те са съобразени така, че да се покрият най-вече главните артерии на града и подходите към болниците и пожарната. Тези участъци са с предимство, тъй като при инцидент, първо трябва те да са почистени. Приоритет са и стръмните участъци на Баларбаши, квартал „Освобождние”, защото там ако не влезем навреме, след това става невъзможно да влезем с нашите машини, макар че са по-проходими”, каза Васил Бачев.\r\nЛора КАЛЧЕВА", "date": "2017.12.06", "title": "Васил Бачев, ОП „Биострой”: Община Благоевград е готова за зимния сезон"}
{"url": "http://www.focus-news.net/news/2017/12/06/2464433/srbija-danas-hashim-tachi-otnovo-ospori-tselesaobraznostta-na-spetsialniya-sad-za-voenni-prestapleniya-v-kosovo-prizova-za-sazdavaneto-na-armiya.html", "text": "Държавният глава на Косово Хашим Тачи отново оспори целесъобразността на Специалния съд за военни престъпления в страната, заявявайки, че той е създаден под натиска на международната общност и няма да доведе до засилване на чувството за справедливост за жертвите на войната, отбелязва белградското електронно издание Srbija Danas.\r\nОт редакцията на вестника подчертават, че в рамките на годишна реч, изнесена пред представители на силите за сигурност на най-младата държава на Балканите, Тачи за пореден път изрази мнение, че Косово трябва да има модерна армия, която ще допринесе за мира и стабилността в региона и света. Същевременно той допълни, че формирането й се осъществява в координация с НАТО и международните партньори на Прищина.\r\nКоментирайки въпроса за формирането на Специалния съд за Косово, Тачи каза, че не вярва той да донесе правосъдие.\r\n„Международната общност наложи формирането на Специалния съд. Нашите институции приеха, за да предотвратят създаването на друг международен трибунал под егидата на ООН. По това време ние гласувахме за запазване на партньорството със САЩ, ЕС и НАТО\", припомни Тачи.\r\nКосовският президент изрази увереност, че Специалният съд няма да бъде в състояние да постигне това, което прокламира - засилване на чувството за справедливост за жертвите на войната.\r\n„Ако говорим за справедливост, за която настоява международната общност, то би трябвало да бъдат създадени 100 такива съдилища само за престъпления, които Милошева Сърбия е извършила в балканските страни“, категоричен бе Тачи.Тереза Герова", "date": "2017.12.06", "title": "Srbija Danas: Хашим Тачи отново оспори целесъобразността на Специалния съд за военни престъпления в Косово, призова за създаването на армия"}
{"url": "http://www.focus-news.net/news/2017/12/06/2464434/prof-albena-georgieva-v-katolicheskata-traditsiya-v-navecherieto-na-nikulden-sa-se-zakachali-chorapcheta-v-koito-se-slagat-lakomstva-ili-podaratsi-na-detsata.html", "text": "В католическата традиция в навечерието на Никулден са се закачали чорапчета, в които се слагат лакомства или подаръци на децата. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ за Никулден. „Вече тези чорапчета се виждат и при нас, но едва ли някой знае тяхното значение и откъде тръгва традицията за тях“, каза проф. Георгиева. По думите й св. Никола е важен светец и е хубаво да бъде почитан. „Вярва се, че св. Никола пази от крадци. Дори неговата икона, сложена в къщата, може да предпазва от ограбване. Разказват се истории, че влязъл крадец в къщата, откраднал ямурлук или друга дреха, но тъй като св. Никола го видял, човекът се разкаял и върнал дрехата\", добави тя. Проф. Георгиева пожела на всички да са весели и да е здрава годината.\r\nДеница КИТАНОВА", "date": "2017.12.06", "title": "Проф. Албена Георгиева: В католическата традиция в навечерието на Никулден са се закачали чорапчета, в които се слагат лакомства или подаръци на децата"}
{"url": "http://www.focus-news.net/news/2017/12/06/2464435/burgas-okrazhnata-prokuratura-vnese-iskane-za-zadarzhane-pod-strazha-na-mazh-prichinil-po-nepredpazlivost-smartta-na-koloezdach-i-izbyagal.html", "text": "Окръжна прокуратура – Бургас внесе в съда искане за определяне на мярка за неотклонение „Задържане под стража“ Владимир К., който по непредпазливост причинил смъртта на велосипедист и избягал от местопроизшествието. Това съобщиха от пресцентъра на Окръжна прокуратура - Бургас.\r\nОкръжна прокуратура – Бургас внесе в съда искане за определяне на мярка за неотклонение „задържане под стража“ спрямо Владимир К. (на 59 г., от гр. София). Той е обвинен за това, че на 03 декември 2017 г., около 12:20 часа, в гр. Приморско, област Бургас, на ул. „Трети март“, непосредствено след кръстовището, урегулирано със светофарна уредба, в посока – изхода на гр. Приморско, срещу бензиностанция „Инс“, при управление на МПС – лек автомобил „Опел“, нарушил правилата за движение по пътищата, вследствие на което е допуснал пътно транспортно произшествие и по непредпазливост причинил смъртта на движещият се по пътното платно велосипедист Е.Д. (на 33 г.), като след деянието е избягал от местопроизшествието.\r\nОчаква се заключението на вещите лица, които трябва да определят точното количество алкохол, под влиянието на който Владимир К. е управлявал лекия автомобил. Съобразно резултата е възможно обвинението да бъде преквалифицирано.\r\nОкръжен съд – Бургас е насрочил заседанието си за 11.30 часа днес.", "date": "2017.12.06", "title": "Бургас: Окръжната прокуратура внесе искане за \"Задържане под стража\" на мъж, причинил по непредпазливост смъртта на колоездач и избягал"}
{"url": "http://www.focus-news.net/news/2017/12/06/2464436/vratsa-s-41-sm-se-e-povishilo-nivoto-na-reka-dunav-pri-oryahovo.html", "text": "Нивото на Дунав в началото на българския участък на реката при Ново село за последното денонощие се е понижило с 9 см, водният стоеж е 375 см, съобщиха от местната Хидрометеорологична станция. При Видин е регистрирано повишение от 8 см, водният стоеж е 426 см. Нивото на река Дунав край Лом е 445 см, водният стоеж през последното денонощие се е повишил с 35 см. Нивото на реката се е повишило край Оряхово с 41 см, водният стоеж е 319 см. Температурата на водата край Ново село е 6,1 градуса, край Оряхово е 7,5 градуса.", "date": "2017.12.06", "title": "Враца: С 41 см се е повишило нивото на река Дунав при Оряхово"}
{"url": "http://www.focus-news.net/news/2017/12/06/2464437/v-unss-shte-bade-predstavena-evropeyska-grupa-za-teritorialno-satrudnichestvo-helicas.html", "text": "На 7 декември 2017 г. от 13.00 часа в голямата конферентна зала на Университета за национално и световно стопанство ще бъде представена Европейска група за териториално сътрудничество HELICAS (Holistic Efficient Local Initiatives for Cooperation and Synergies), учредена с цел подпомагане на трансграничното, транснационалното и междурегионалното сътрудничество в Европа. Това съобщиха от пресцентъра на УНСС.\r\nHELICAS е създадена през ноември 2017 г. като гражданско сдружение с нестопанска цел. От гръцка страна в групата членуват общини и техни сдружения, както и търговско-промишлени палати и университети. От българска страна институционален член е Университетът за национално и световно стопанство.", "date": "2017.12.06", "title": "В УНСС ще бъде представена Европейска група за териториално сътрудничество HELICAS"}
{"url": "http://www.focus-news.net/news/2017/12/06/2464438/dimitar-stefanov-kmet-na-tutrakan-traditsionniyat-ritual-za-izbor-na-glavatar-na-ribarite-tryabva-da-bade-zapazen-i-da-se-predava-v-pokoleniyata.html", "text": "Традиционният ритуал за избор на „Главатар на рибарите“ в Тутракан трябва да бъде запазен като традиция и да продължи да се предава напред в поколенията. Това каза в интервю за Радио \"Фокус\" кметът на Тутракан Димитър Стефанов по повод отбелязването на празника Никулден. Той уточни, че човек винаги трябва да съхранява традициите си и да ги предава на младото поколение, за да ги учи на родолюбие. „Родолюбието не се учи на книга, то се учи с действие и с показване на традициите, които ги имаме в нашата държава. 2012 година, когато започнахме по този начин да празнуваме Никулден, много малко хора се събираха на брега на река Дунав, за да гледат тази възстановка. Броят им сега нарасна и те вече са стотици, а и да не кажа хиляди. Този интерес се увеличава от 2012 година с всяка изминала година. От две години насам правим и летен Никулден. Искаме наистина тези традиции да ги запазим, да ги показваме на туристите и на новото поколение. Това е нещо много автентично и характерно за град Тутракан“, коментира Димитър Стефанов. Той каза още, че ритуала за избор на „Главатар на рибарите“ е много интересен и тази година има заявки от много румънски жители, за да видят как в Тутракан отбелязват Никулден.", "date": "2017.12.06", "title": "Димитър Стефанов, кмет на Тутракан: Традиционният ритуал за избор на „Главатар на рибарите“ трябва да бъде запазен и да се предава в поколенията"}
{"url": "http://www.focus-news.net/news/2017/12/06/2464439/afp-kitay-predupredi-za-eskalatsiya-na-naprezhenieto-vav-vrazka-s-reshenieto-na-sasht-za-erusalim.html", "text": "В сряда Китай отправи предупреждения, че плановете на американския държавен глава Донадл Тръмп да признае Ерусалим за столица на Израел ще подхрани напрежението в региона, предава AFP.\r\n„Загрижени сме от възможната ескалация на напрежението“, заяви говорителят на външното министерство в Пекин в рамките на редовен брифинг.\r\n„Всички заинтересовани страни трябва да имат предвид регионалния мир и спокойствие, да бъдат предпазливи в думи и дела, за да не разрушат основите за разрешаване на проблема с Палестина, и за да бъдат избегнати нови конфронтации в региона\", подчерта говорителят на Пекин.Тереза Герова", "date": "2017.12.06", "title": "AFP: Китай предупреди за „ескалация“ на напрежението във връзка с решението на САЩ за Ерусалим"}
{"url": "http://www.focus-news.net/news/2017/12/06/2464440/adelina-stefanova-hram-vavedenie-bogorodichno-blagoevgrad-na-nikulden-se-slaga-kray-na-esenniya-ribolov.html", "text": "Св. Николай е закрилник не само на моряците, но и на рибарите. Това каза за Радио „Фокус” – Пирин Аделина Стефанова, църковен уредник в храм „Въведение Богородично“ – Благоевград. По думите ѝ светецът се приема като покровител на моряците, защото веднъж в морето на един кораб се появила пробойна и той я запушил с риба. „Затова трапезата на българите на Никулден трябва да има шаран. На този ден се слага край на есенния риболов. Уловът се пренася на светеца и рибарите още на брега изяждат първата уловена риба, а останалото отнасят вкъщи. Разбира се на този ден се яде не само риба. Слага се още жито, боб, сърми, обреден хляб или питка“, каза още Аделина Стефанова. Като цяло всичко на масата, с изключение на рибата, трябва да бъде постно. \r\n„Освен имениците ще поздравим рибарите, моряците и въобще всички празнуващи, които са много на този ден. Не бива да забравяме, че Санта Клаус всъщност е св. Николай”, посочи Стефанова. Тя добави, че в миналото той е оставил на един беден сиромах, който имал три дъщери, които не можел да задоми заради бедността. „Тогава св. Николай оставил на прозорците на трите момичета по една кесия с жълтици. Това било точно около Рождество Христово и оттогава останала традицията Санта Клаус, св. Николай или Дядо Коледа както го наричаме да донася подаръци на малки и на големи”, заяви Стефанова.\r\nЛивия НИНОВА", "date": "2017.12.06", "title": "Аделина Стефанова, храм „Въведение Богородично” – Благоевград: На Никулден се слага край на есенния риболов"}
{"url": "http://www.focus-news.net/news/2017/12/06/2464441/smolyan-chetiri-tsarkvi-i-osem-paraklisa-v-duhovnata-okoliya-sa-s-patron-sveti-nikolay-chudotvorets.html", "text": "Четири църкви и осем параклиса в Смолянска духовна околия са с патрон Свети Николай Мирликийски Чудотворец. Това каза за Радио „Фокус“ – Смолян отец Димитър Михайлов, който е свещеник в катедралния храм „Свети Висарион Смоленски“ и съавтор на наскоро издадената книга от смолянски автори „Земята гледа небето“, в която са описани всички православни храмови в Средните Родопи. Църквата „Свети Николай Чудотворец“ в смолянския квартал „Устово“ е построена през 1836 г., като през 1922 г. дървената й камбанария е подменена с нова. Гръцки митрополит освещава този храм, а иконостасът в църквата е подновен през 1990 г. от дърворезбаря Петър Кушлев и художника Димитър Щерев. По думите на отец Димитър, интересното тук е, че Захари Зограф има две икони в тази църква: на Свети Йоан Кръстител и на Свети Спиридон. \r\nЦърква „Свети Николай“ има в село Арда. Строежът й е започнал през 1872 г. и е завършена през 1874 г. Иконостасът в нея е дело на Димитър Христов. Камбанарията й е изградена допълнително през 1927 г. от майстор от село Гъбрица Симеон Николов, който е дядо на смолянския художник Симеон Николов, поясни отец Димитър. Храмът в село Арда е осветен от гръцкия митрополит Тилофей през 1882 г. \r\nЦърквата „Свети Никола“ в село Широка лъка е малка и е построена през 1885 г. В нея се отслужва литургия само на Никулден. Зографът на Божия храм е Димитър Христов, който заедно с Радослав Брунгаров е изрисувал иконите там. \r\nНай-новата църква е в Лъки, който е в Пловдивска област, но в Смолянска духовна околия, отбеляза отец Димитър. Тя е построена през 2008 г., а инициатор за изграждането на храма е свещеник Пантелей Жекин, който е от Горово и служи в нея. Покойният митрополит Арсений е направил първа копка и е осветил този храм през 2008 г., а дърворезбата е на майсторите от село Момчиловци Николай Шукеров и Виолета Петрова.\r\nНа територията на Смолянската духовна околия има и осем параклиса, чиито патрон е Свети Николай Чудотворец. Те се намират в Павелско, в село Левочево, който е с два патрона: Свети Николай и Свети Атанасий, в Момчиловци, в Чепеларе, Малево, в Соколовци и Нареченски бани. От няколко години продължава и строежът на параклис „Свети Николай“ в село Хвойна, който още не е завършен, каза още отец Димитър.\r\nНели ГЕРГЬОВСКА", "date": "2017.12.06", "title": "Смолян: Четири църкви и осем параклиса в духовната околия са с патрон Свети Николай Чудотворец"}
{"url": "http://www.focus-news.net/news/2017/12/06/2464442/pregled-na-osnovnite-temi-v-pazardzhishkiya-pechat.html", "text": "На първа страница на вестник „Пазарджишка Марица” водещо заглавие е „НАП плаща 3 млн. лева на наша фирма” с подзаглавие „Съдът постанови компенсацията за провалена имотна сделка”. Националната агенция по приходите ще трябва да плати на пазарджишка фирма 2 928 000 лева, както и лихвата върху тях в размер на 884 586,22 лева. \r\nНа втора страница на изданието е отделено място за делото срещу 14-те обвинени за разпространение идеите на организацията „Ислямска държава” под заглавие „Слушат над 600 разговора по ислямското дело“. \r\nНа трета страница под заглавие „Пловдивски заводи дават хляб на българското Монте Карло” се отделя място на темата за безработицата в Мало Конаре, в което голяма част от хората търсят препитание в пловдивските заводи. Дребните земеделци в Мало Конаре са на изчезване, няма субсидии. \r\nПод заглавие „Търсят източника на вонята в Пещера” на четвърта страница се коментира темата за замърсяването на въздуха на Пещера с прах и трици от фирма за пелети. \r\nНа следващите страници вестникът информира за църковни, битови, спортни и културни теми.", "date": "2017.12.06", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/06/2464443/premierat-boyko-borisov-shte-otpusnem-940-hil-leva-za-tsyalosten-remont-na-zografskiya-manastir.html", "text": "Поискахте 230 хил. лв., а ние сме отпуснали 940 хил. лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра. Това каза премиерът Бойко Борисов, обръщайки се към игумена на Зографския манастир Архимандрит Амвросий е, който присъства на началото на правителственото заседание, предаде репортер на Агенция „Фокус“. Той уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостният ремонт, за да бъде изцяло завършен Зографския манастир”, допълни Борисов.\r\nОт своя страна финансовият министър Владислав Горанов допълни: „Сумата е за извършване на довършително-ремонтни работи и изграждане на комуникациите в Южното крило на манастира \"Свети Великомъченик Георги - Зограф\" в Атон, Гърция.  Средствата  се осигуряват чрез преструктуриране на разходите и трансферите на бюджета ”.\r\nИгуменът на Зографския манастир подари на министър-председателя копие на чудотворната икона „Св. Георги“.\r\nКъм 12.00 часа се очаква премиерът Бойко Борисов да се срещне с патриарх Неофит.\r\nЦветилена СИМЕОНОВА", "date": "2017.12.06", "title": "Премиерът Бойко Борисов: Ще отпуснем 940 хил. лева за цялостен ремонт на Зографския манастир"}
{"url": "http://www.focus-news.net/news/2017/12/06/2464444/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на Косово Хашим Тачи отново оспори целесъобразността на Специалния съд за военни престъпления в страната, заявявайки, че той е създаден под натиска на международната общност и няма да доведе до засилване на чувството за справедливост за жертвите на войната, отбелязва белградското електронно издание Srbija Danas във вторник, 6 декември в статия, посветена на чувствителната тема за бившата южна провинция на страната. \r\nОт редакцията на вестника подчертават, че в рамките на годишна реч, изнесена пред представители на силите за сигурност на най-младата държава на Балканите, Тачи за пореден път изрази мнение, че Косово трябва да има модерна армия, която ще допринесе за мира и стабилността в региона и света. Същевременно той допълни, че формирането й се осъществява в координация с НАТО и международните партньори на Прищина.\r\nКоментирайки въпроса за формирането на Специалния съд за Косово, Тачи каза, че не вярва той да донесе правосъдие.\r\n„Международната общност наложи формирането на Специалния съд. Нашите институции приеха, за да предотвратят създаването на друг международен трибунал под егидата на ООН. По това време ние гласувахме за запазване на партньорството със САЩ, ЕС и НАТО\", припомни Тачи.\r\nКосовският президент изрази увереност, че Специалният съд няма да бъде в състояние да постигне това, което прокламира - засилване на чувството за справедливост за жертвите на войната.\r\n„Ако говорим за справедливост, за която настоява международната общност, то би трябвало да бъдат създадени 100 такива съдилища само за престъпления, които Милошева Сърбия е извършила в балканските страни“, категоричен бе Тачи.\r\n*** Скандалът около спорната сделка за военни доставки на Саудитска Арабия продължава да ангажира медийното внимание в Гърция. Електронното издание Ekathimerini отразява развитието на събитията, като отбелязва, че министърът на отбраната Панос Каменос е призован в петък пред парламентарна комисия за военните договори, за да отговори на неясните въпроси около продажбата на амуниции на близкоизточното кралство.\r\nРедица депутати от СИРИЗА поискаха споразумението с Рияд да бъде разтрогнато след обвинения от страна на опозицията, че Каменос се е опитал да включи посредник в сделката, за която саудитците искаха да преговарят директно с Атина.\r\nОпозиционната „Нова демокрация“ настоя освен Каменос пред комисията да се явят също външният министър Никос Кодзиас, а също и представители на някои ключови институции, участвали в договарянето на сделката.\r\n*** В сряда, 6 декември, вестник Hurriyet информира, че в рамките на антитерористична операция, проведена на територията на Истанбул, турската полиция е задържала най-малко 26 чужденци за предполагаеми връзки с близкоизточната радикална групировка „Ислямска държава“. Съответната информация е потвърдена от източник от правоохранителните органи.\r\nАкцията е проведена на шест различни адреса в европейската част на града, поясняват от редакцията. В рамките й са иззети документи и дигитални материали. \r\nКъм момента не се привежда информация за националността на задържаните.\r\n*** Близкоизточната радикална групировка „Ислямска държава“ призова своите поддръжници в Албания да организират терористични атентати по време на предстоящите Коледни и Новогодишни празници, пише скопското електронно издание „Курир“.\r\n„Имаш достатъчно време да се сдобиеш с автомобил и да прегазиш хора от масата, да си купиш нож и да нападнеш, или пък да заредиш своята пушка с боеприпаси\", призовават джихадистите в своите комуникационни канали, цитирани от медиите на албански език.\r\nНа т.нар. „вълци единаци“ се препоръчва да ангажират мигрантите и да извършат нападения в Рим и Ватикан.\r\nВъв връзка с опасността от терористични атаки косовското правителство изготви документ със заглавие „Държавна стратегия срещу тероризма и план за действие 2018-2022\", който предвижда мерки за борба с тероризма и завърналите се джихадист. В текста се отбелязва, че са налице „публични призиви за извършване на терористични атаки в Косово, но и в региона\". Тероризмът е \"една от най-големите заплахи за националната сигурност\", се казва още в документа.\r\n***", "date": "2017.12.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/06/2464445/burgas-desetki-hora-se-sabraha-na-pl-atanas-sirekov-za-izdiganeto-na-flagovete-na-r-balgariya-obshtina-burgas-i-es.html", "text": "Десетки хора присъстват на военния ритуал по издигане от на флаговете на Р България, на Община Бургас и на ЕС, предаде кореспондент на Радио \"Фокус\". Ритуалът се провежда на пл. \"Атанас Сиреков\". Тържествения строй на представителните войски от Гарнизон Бургас бе приет от комодор Мален Чубенков. На събитието присъстват кмета Димитър Николов, сливенския митрополит Йоаникий, народни представители, общественици.\r\nМари РУСЕВА", "date": "2017.12.06", "title": "Бургас: Десетки хора се събраха на пл. \"Атанас Сиреков\" за издигането на флаговете на Р България, Община Бургас и ЕС"}
{"url": "http://www.focus-news.net/news/2017/12/06/2464446/kyustendil-686-dushi-v-obshtinata-nosyat-imeto-nikolay.html", "text": "686 души в община Кюстендил носят името Николай. Това съобщиха за Радио „Фокус” – Кюстендил от Община Кюстендил. С името Никола са наречени 461 мъже в общината, а с името Николина – 196 жени. Нина са наречени 87 жителки на Кюстендил и малките населени места. 8 души носят името Кольо, а 50 са с името Николета. 104 дами са наречени с името Никол. \r\nНа 6 декември имен ден празнуват хората с имена Николай, Никола, Николина, Ненка, Нина, Нено, Нино, Кольо и всички техни производни.\r\nВенцеслав ИЛЧЕВ", "date": "2017.12.06", "title": "Кюстендил: 686 души в общината носят името Николай"}
{"url": "http://www.focus-news.net/news/2017/12/06/2464447/predsedatelyat-na-pg-na-gerb-tsvetan-tsvetanov-se-sreshtna-s-rakovoditelya-na-ofisa-za-tsentralna-i-yugoiztochna-evropa-v-darzhavniya-departament-na-sasht-dzhenifar-bahas.html", "text": "Продължава работното посещение на председателят на ПГ на ГЕРБ и заместник-председател на партията Цветан Цветанов във Вашингтон. Това съобщиха от пресцентъра на ПП ГЕРБ. Председателят на Комисията по вътрешна сигурност и обществен ред е в американската столица за участие във форум по въпросите на сигурността, организиран от Конгреса на САЩ.\r\nПо-рано днес Цветан Цветанов се срещна с ръководителя на Офиса за Централна и Югоизточна Европа в Държавния департамент Дженифър Бахъс. По време на срещата двамата обсъдиха регионалните измерения на сигурността и ролята на България в тази част на Европа. Цветанов запозна американската страна с приоритетите на България по време на предстоящото председателство на Съвета на ЕС. Беше обърнато специално внимание на стремежа на българската държава за по-тясно интегриране на страните от Западните Балкани в общия европейски процес. Двете страни се обединиха около мнението, че европейската перспектива пред региона е от решаваща важност за неговото бъдещо развитие. \r\nПо-късно Цветан Цветанов се срещна с бившия заместник секретар по вътрешната сигурност на САЩ Алън Бързин. Цветанов и Бързин имат дългогодишно съвместно сътрудничество по въпроси от областта на правоохраната. Бързин бе старши ръководител в екипа на бившия секретар по вътрешната сигурност на САЩ Джанет Наполитано и е водещ експерт на САЩ по въпросите на граничната сигурност и незаконната имиграция. По време на срещата двамата обсъдиха въпроси на регионалната среда за сигурност, в т.ч. възможности за нейното бъдещо развитие и възможни критични моменти. Беше отбелязано със задоволство, че в областта на двустранното взаимодействие между България и САЩ по тези въпроси е налице устойчива позитивна тенденция на развитие. Цветанов запозна своя американски колега с приоритетите на България по време на предстоящото председателство и отправи покана към Алън Бързин да вземе участие в някои от събитията по парламентарното измерение на европредседателството.\r\nУтре срещите на Цветан Цветанов във Вашингтон продължават по програма - с представители на мозъчни тръстове и научни институти в областта на политическия анализ и международните отношения.", "date": "2017.12.06", "title": "Председателят на ПГ на ГЕРБ Цветан Цветанов се срещна с ръководителя на Офиса за Централна и Югоизточна Европа в Държавния департамент на САЩ Дженифър Бахъс"}
{"url": "http://www.focus-news.net/news/2017/12/06/2464448/veliko-tarnovo-dva-manastira-v-duhovnata-okoliya-otbelyazvat-hramov-praznik-na-nikulden.html", "text": "Два манастира във Великотърновска духовна околия отбелязват храмов празник на Никулден. Това показа справка на Радио „Фокус“ – Велико Търново. Един от големите манастири в района – Къпиновският манастир „Св. Николай Чудотворец“ отбеляза своя храмов празник с празнична литургия и отслужване на водосвет. От 11.00 часа в обителта ще бъде осветен и раздаден курбан за здраве. Къпиновският манастир е действащ и представлява комплекс от църква, два параклиса, жилищни и стопански сгради. Църквата „Св. Николай“ датира от края на 17 и началото на 18 век, а през 1835 година е обновена и приема сегашния си облик. Тук се съхраняват иконите „Петър и Павел“ от 1862 година, „Кръщение“ от 1862 година, „Богородица на трона“ от 1868 година и „Христос Вседържател“ и други. В двора на Къпиновският манастир има кладенец-аязмо.\r\nДругият манастир в региона с храмов празник днес е Арбанашкият манастир „Св. Никола“. Манастирът е девически и постоянно действащ и представлява комплекс от черква, жилищни сгради и параклис. Той е основан по времето на Асеневци и след падането на българската столица Търново през 1393 г. е разрушен от турците. През 1680 година манастирът е възобновен, като тогава била построена и сегашната църква. През 19 век в манастира, макар да е девически, често бил посещаван от революционните дейци – Васил Левски, Матей Преображенски, Стефан Стамболов и поп Харитон. След Освобождението Арбанашкият манастир започнал да запада, а през 1913г. при земетресение били разрушени всичките му сгради без църквата. Впоследствие манастирските сгради били издигнати отново.\r\nИмето на светеца носи и църквата „Св. Николай“ във Велико Търново. Строежът на църквата е започнат през 1834 година от майстор Иван Давдата и е завършен от майстор Кольо Фичето през 1836 година. Осветен е на 6 декември 1836 година от търновския митрополит Иларион Критски. За този строеж Кольо Фичето получава прозвището „майстор“. Мястото така е избрано, че църквата да доминира над съществуващите тогава 31 джамии в града. През 1843 година тук е открито първото българско училище в града. През 1995 година е възстановено неделното училище при храма.\r\nНадежда КРЪСТЕВА", "date": "2017.12.06", "title": "Велико Търново: Два манастира в духовната околия отбелязват храмов празник на Никулден"}
{"url": "http://www.focus-news.net/news/2017/12/06/2464449/zamestnik-ministar-georg-georgiev-razgovarya-s-kanadskiya-si-kolega-ian-shugart.html", "text": "Заместник-министър Георг Георгиев разговаря с канадския си колега Иън Шугарт в министерството на външните работи на Канада. Това съобщиха от пресцентъра на Министерството на външните работи. Двамата направиха преглед на двустранните отношения във всички сфери от взаимен интерес. Срещата е част от продължаващото работно посещение на Георг Георгиев в северноамериканската страна. \r\nВ рамките на срещата българският заместник-министър благодари за подкрепата на Канада и специално на Департамента за глобални въпроси за успешното решаване на визовия въпрос. Той потвърди готовност двете държави да продължат диалога на експертно равнище - с редовен обмен и анализ на информация и срещи за осигуряване на нормалното функциониране на установената процедура по безвизово пътуване за българските граждани.   \r\nГеорг Георгиев акцентира, че започналото вече предварително прилагане на Всеобхватното икономическо и търговско споразумение (СЕТА) създава качествено нова среда за разгръщане на нереализирания потенциал в широк кръг от области и специално за увеличаване на търговията и инвестициите, икономически растеж и създаване на нови работни места. \"С особено задоволство отбелязвам прекрасните си впечатления от проведения в София под егидата на канадското посолство Българо-канадски бизнес форум „Защо Канада”, посветен на прилагането и ползите от СЕТА. Приоритет за страната ни е да увеличим канадските инвестиции в България и да разширим обема и разнообразието от български продукти на канадския пазар. Имаме значителен потенциал за привличане на инвестиции в широк кръг области, особено в такива със стратегическа важност, като енергийна инфраструктура, добив на нефт и газ, селско стопанство, високи технологии, телекомуникации и др. Ще насърчаваме усилията на канадските фирми, проявяващи интерес към пазара на България\", заяви Георг Георгиев пред Иън Шугарт.  \r\nОт своя страна Иън Шугарт пожела успех на България по време на Председателството. \"Знаем, че сте изправени пред предизвикателства, най-голямото от които е Брекзит, но сме убедени, че ще се справите. Вашето желание за работа се вижда!”, каза канадския заместник-министър на външните работи.   \r\n\"Облекчаването на визовия режим между Канада и България открива нови възможности за засилване на двустранните отношения. България е готова да разшири партньорството си с Канада в ключови области като борбата с незаконната миграция, интеграцията на имигрантите и трафика на хора.\" Това заяви заместник-министър Георг Георгиев на среща със заместник-министъра за имиграцията, бежанците и гражданството на канадската страна Ричард Уекс.   \r\nЗаместник-министър Георгиев изрази удовлетворение от изпълнението на поетия ангажимент от правителството на Канада за отмяна на визовия режим за всички български граждани и допълни, че това ще доведе до редица положителни ефекти и за двете страни. Той подчерта, че в отговор на решението на канадското правителство Министерският съвет на Република България ще предложи отпадане на изискванията за визи за притежателите на канадски дипломатически и служебни паспорти. \r\nГеорг Георгиев и Ричард Уекс изразиха готовност България и Канада да провеждат редовен обмен на информация по изпълнението на количествените показатели, които се използват за оценка на визовия режим. \"Вярваме, че оперативният двустранен диалог по този въпрос е от ключовото значение, за да избегнем последващи отрицателни ефекти и за двете страни\", добави Георг Георгиев.", "date": "2017.12.06", "title": "Заместник-министър Георг Георгиев разговаря с канадския си колега Иън Шугарт"}
{"url": "http://www.focus-news.net/news/2017/12/06/2464450/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-meropriyatie.html", "text": "Въвежда се временна организация на движението във връзка с провеждане на мероприятие. Това съобщиха от пресцентъра на Столична община. Забраняват се престоят и паркирането на пътни превозни средства от днес до отпътуване на делегацията на 7 декември на ул. „Ген. Гурко“ между ул. „Дякон Игнатий“ и ул. „Кн. Александър I“. От 12.00 часа до приключване на мероприятията днес на ул. „Милин камък“ между ул. „Свети Наум“ и резиденция \"Лозенец\". От 8.00 часа на 7 декември до приключване на мероприятието на паркингите при  вход А3 и А 6 на НДК.", "date": "2017.12.06", "title": "София: Въвежда се временна организация на движението във връзка с провеждане на мероприятие"}
{"url": "http://www.focus-news.net/news/2017/12/06/2464451/veliko-tarnovo-s-26-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 26 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 313 см. Температурата на водата e 6.4 градуса. \r\nДнес ще има променлива облачност, по-значителна преди обяд над западната половина, а след обяд над източната, но валежи са малко вероятни. Ще духа умерен до силен вятър от запад-северозапад. Дневните температури ще се повишат и максималните ще са предимно между 5° и 10°.", "date": "2017.12.06", "title": "Велико Търново: С 26 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/06/2464452/kyustendil-mezhdunarodna-konferentsiya-parvata-svetovna-voyna-na-balkanite-i-uchastieto-na-balgariya-shte-bade-otkrita-v-grada.html", "text": "В Кюстендил ще бъде открита Международната конференция „Първата световна война на Балканите и участието на България“. Това съобщи за Радио „Фокус“ – Кюстендил Ангел Джонев, историк към Регионален исторически музей – Кюстендил. Програмата предвижда поднасяне на венци и цветя на паметника на 13-ти пехотен Рилски полк от 13.00 часа, а от 13.30 започва заседанието в заседателната зала на Община Кюстендил, като първоначално е отделено време за приветствия към участниците в конференцията. „След това ще започне и същинският разказ на колегите историци. \r\nНа следващия ден конференцията продължава в Парк хотел „Кюстендил“, като е предвидено в заключителните му акорди, а именно на 8 декември, участниците да бъдат запознати с културно-исторически обекти и да им бъде показан един примерен маршрут, свързан с Първата световна война. Това са обекти в самия град Кюстендил, разбира се и храм-костница в село Гюешево“, каза Ангел Джонев.\r\nВенцеслав ИЛЧЕВ", "date": "2017.12.06", "title": "Кюстендил: Международна конференция „Първата световна война на Балканите и участието на България“ ще бъде открита в града"}
{"url": "http://www.focus-news.net/news/2017/12/06/2464453/sofiya-vavezhda-se-organizatsiya-na-dvizhenieto-vav-vrazka-sabitie-na-posolstvoto-na-kitayskata-narodna-republika.html", "text": "Въвежда се организация на движението във връзка събитие на Посолството на Китайската народна република. Това съобщиха от пресцентъра на Столична община. От 12.00 часа днес до 12.00 часа на 8 декември „Центъра за градска мобилност“ ЕАД - Дирекция „Паркиране и мобилност“ закрива паркинга пред хотел „София Хотел Балкан“.", "date": "2017.12.06", "title": "София: Въвежда се организация на движението във връзка събитие на Посолството на Китайската народна република"}
{"url": "http://www.focus-news.net/news/2017/12/06/2464454/pazardzhik-9-videofayla-polucheni-chrez-izpolzvaneto-na-srs-izgleda-okrazhniyat-sad-po-deloto-za-razprostranenie-ideite-na-idil.html", "text": "Окръжен съд - Пазарджик започна гледането на видеофайлове, получени чрез използването на СРС, по делото срещу 14 обвиняеми за разпространение идеите на ИДИЛ, предаде репортер на Радио \"Фокус\" - Пазарджик. В съдебната зала бяха пуснати 9 видеофайла, свързани с един от обвиняемите - Йосиф Минчев. На тях са регистрирани срещи и разговори на обвиняемия в Пазарджик и Пловдив. Съдът даде почивка, за да могат защитниците на подсъдимите да преценят дали в залата да се изгледат и останалите файлове за другите подсъдими, чиято продължителност е около 6 часа. Адвокатите и прокуратурата трябва да посочат своята позиция за това кои от тях да бъдат гледани и кои приобщени към делото без да се пускат в съдебната зала.\r\nВаня НИКОЛОВА", "date": "2017.12.06", "title": "Пазарджик: 9 видеофайла, получени чрез използването на СРС, изгледа Окръжният съд по делото за разпространение идеите на ИДИЛ"}
{"url": "http://www.focus-news.net/news/2017/12/06/2464455/the-jerusalem-post-reshenieto-na-donald-tramp-za-erusalim-ne-oznachava-otkaz-ot-dvudarzhavnoto-reshenie-na-konflikta-mezhdu-izrael-i-palestina.html", "text": "Плановете на президента Доналд Тръмп да признае Ерусалим за столица на Израел и да премести дипломатическото представителство на САЩ от Тел Авив в града не означава непременно отказ на Вашингтон от двудържавното решение на израелско-палестинския конфликт, пише вестник The Jerusalem Post, като се позовава на представители на американската администрация. \r\nТе говориха в навечерието на дългоочакваната реч на Тръмп, която се очаква да постави точка на близо 70-годишната американска политика в региона. \r\n„Американската политика ще бъде честна относно факта - факт от седем десетилетия, че Ерусалим е столица на Израел и в основата си американската политика ще бъде приведена съответствие с този факт\", обясниха официалните лица на Вашингтон. Същевременно те допълниха, че изпълнението на плана за преместване на посолството на САЩ в Ерусалим ще отнеме поне четири години. \r\nИзточниците на редакцията подчертаха, че подобна стъпка е в съответствие с постановлението на Конгреса от 1995 г., известно като Закон за признаването и посолството в Ерусалим, което предвижда преместването на посолството на САЩ от Тел Авив в Ерусалим. \r\nВсички предходни президенти са отложили изпълнението му. По технически причини, включващи финансиране, Тръмп ще трябва да предприеме същата стъпка до момента, в който в Ерусалим ще отворят вратите на ново посолство, обясняват събеседниците на изданието. \r\nНовата политика на САЩ по въпроса за Ерусалим няма да промени „статуквото по отношение на Светите места\" в града, поясниха служителите.\r\nОт встъпването си в длъжност Тръмп е говорил многократно за постигането на израелско-палестинския мир, но все още не е говорил за палестинска държава.\r\n„Тръмп е готов да подкрепи двудържавното решение\", изразиха увереност представителите на Вашингтон, допълвайки, че в сряда „вероятно ще чуете потвърждение на това“.Тереза Герова", "date": "2017.12.06", "title": "The Jerusalem Post: Решението на Доналд Тръмп за Ерусалим не означава отказ от двудържавното решение на конфликта между Израел и Палестина"}
{"url": "http://www.focus-news.net/news/2017/12/06/2464456/shumen-tri-telefonni-izmami-sa-registrirani-v-grada-prez-izminaloto-denonoshtie.html", "text": "Три телефонни измами са регистрирани вчера в Шумен. Това съобщиха от ОДМВР - Шумен. За „акция на полицията за задържане на измамници“ 81-годишна жена от Шумен хвърлила през терасата 2 450 лева, друга 76-годишна шуменка оставила в торбичка пред вратата си 825 лева 4 златни пръстена и около 4 гр. златни накити, а 83-годишен мъж от града се разделил с 2 500 лева след като ги оставил в закачена торбичка на входна врата. Всички били измамени по телефона от непознати, които се представили за полицаи и ги помолили да съдействат на полицията. За целта им дали несъществуващи номера (9112, 9166) за връзка с тях. Сценарият бил един и същ. Имената им уж били попаднали в списък на телефонни измамници, които били задържани в спец акция. Обяснявали, че един от тях все още се издирва, защото избягал. След това следвало друго обаждане - от „лекар“, който искал пари за лечение на близък. В трето обаждане „полицаят“ обяснявал, че измамникът бил засечен. Съветите били да се съберат всички пари и ценности на едно място и да се приберат в торба, която да се постави в хладилник. Там „уредът“ на измамникът не можел да ги открие. Следвали дълги обяснения, в които мнимите полицаи обяснявали, че организират акция за задържането им. Извличат данни за адреса на жертвата и настояват да предадат това, което искат измамниците, за да ги задържат на място и да ги осъдят. Мислейки, че помагат на полицията хората изпълняват указанията на измамници. По-късно, когато разбрали, че са измамени подали сигнали в полицията. Започнати са досъдебни производства.", "date": "2017.12.06", "title": "Шумен: Три телефонни измами са регистрирани в града през изминалото денонощие"}
{"url": "http://www.focus-news.net/news/2017/12/06/2464457/kyustendil-hramov-praznik-otbelyazva-tsarkvata-sveti-nikola-v-selo-zhilentsi.html", "text": "Храмов празник на църквата „Свети Никола” отбелязват в кюстендилското село Жиленци. Това съобщи за Радио „Фокус” – Кюстендил кметът на населеното място Камен Златков. По думите му черквата е построена през 1893 година. „Храмът е в много добро състояние. Преди време беше ремонтиран куполът на черквата, сменена е дограмата и е направена изолация, ремонтиран е и покривът. По повод празника ще се отслужва празнична литургия”, каза Камен Златков. По думите му традиция е на този ден да се раздава и курбан за здраве.\r\nВенцеслав ИЛЧЕВ", "date": "2017.12.06", "title": "Кюстендил: Храмов празник отбелязва църквата „Свети Никола” в село Жиленци"}
{"url": "http://www.focus-news.net/news/2017/12/06/2464458/afp-damask-opredeli-kato-opasni-planovete-na-donald-tramp-za-erusalim.html", "text": "В сряда правителството на Сирия осъди „опасните“ планове на американския президент Доналд Тръмп за признаване на Ерусалим като столица на Израел, предава AFP.\r\n„Това е опасна инициатива на американската администрация, която илюстрира презрението й към международното право“, заяви представител на външнополитическото ведомство в Дамаск пред държавната агенция SANA. Тереза Герова", "date": "2017.12.06", "title": "AFP: Дамаск определи като „опасни“ плановете на Доналд Тръмп за Ерусалим"}
{"url": "http://www.focus-news.net/news/2017/12/06/2464459/burgas-slivenskiyat-mitropolit-yoanikiy-osveti-obredna-nikuldenska-trapeza-i-kurban.html", "text": "Сливенският митрополит Йоаникий освети обредната никулденската трапеза и никулденския курбан, предаде кореспондент на Радио \"Фокус\". Традиционно на трапезата присъстваха шаранът и хлябът, който бе разчупен от кмета Димитър Николов. Пламена Кирова от Етнографския музей каза, че според поверията колкото трохи са паднали на земята, толкова деца ще се родят през новата година. Според вярванията през 2018 ще се раждат повече момичета, тъй като лявата половина от питата бе по-голяма.\r\n2 500 порции рибена чорба и 4 600 порции риба ще се раздадат на гражданите на 4 пункта в Бургас.\r\nМария РУСЕВА", "date": "2017.12.06", "title": "Бургас: Сливенският митрополит Йоаникий освети обредна никулденска трапеза и курбан"}
{"url": "http://www.focus-news.net/news/2017/12/06/2464460/zam-ministar-krasimir-tsipov-chetiri-sa-prioritetite-na-mvr-po-vreme-na-evropredsedatelstvoto.html", "text": "Приоритети в областта на вътрешните работи по време на председателството на Съвета на ЕС са: повишаване на сигурността на гражданите на ЕС, по-ефективно управление на миграционните процеси, гранична сигурност и Западни Балкани. Това каза зам.-министърът на вътрешните работи Красимир Ципов по време на семинар „Високи компетенции по безопасност на движението по пътищата – качествена публична информираност“, предаде репортер на Агенция „Фокус“. „Председателството е ангажимент на всички българските институции. Общият политически консенсус е ключов за неговия успех. Това е особено важно за държави като България, които за първи път поемат председателството. Ключова роля ще имат всички ресорни министри. Ролята на председател на съвета на ЕС съчетава важни функции. България ще има възможност да представи себе си като цивилизационна държава. В следващите 6 месеца българските представители, които ще ръководят председателството при изпълнение на своите функции ще се базират на принципите на неутралност, безпристрастност, действия от името на всички“, коментира Ципов. По думите му в момента се прави представяне на екипите на българското председателство. „Логото му обединява кирилицата, шевицата и трибагреника. Девизът ще бъде „Съединението прави силата“. В момента Европа повече от всякога трябва да покаже че е единна. Ще работим и за постигане на политическо съгласие с ЕП за укрепване на мандата на euLISA. Ще продължим работата за укрепване на миграцията. Ще насочим усилията си към ефективно използване на наличните механизми за връщаме прилагане на споразуменията за реадмисия“, допълни Ципов. Той уточни, че ще се фокусиран върху всички миграционни маршрути. „Ще наблюдаваме внимателно за въвеждане на новите системи за граничен контрол – системата „Вход/Изход“ и Европейската система за разрешаване на пътуванията (ETIAS)“, каза още Красимир Ципов. \r\nЛюба АЛЕКСИЕВА", "date": "2017.12.06", "title": "Зам.-министър Красимир Ципов: Четири са приоритетите на МВР по време на европредседателството"}
{"url": "http://www.focus-news.net/news/2017/12/06/2464461/veliko-tarnovo-mezhdunarodniyat-den-na-dobrovoletsa-be-otbelyazan-v-svishtov.html", "text": "Пo повoд Мeждyнapoдния дeн нa дoбpoвoлeцa, кoйтo ce oтбeлязвa нa 5 дeкeмвpи, в Свищов се проведе съвместна демонстрация мeждy дoбpoвoлци, пoжapникapи, полиция и Спешна помощ, в която бяха пpoигpaни действия за оказване на първа помощ при извършено ПТП, съобщиха от пресцентъра на Община Свищов. Доброволното формирование при Община Свищов, РС ПБЗН – Свищов, Районно управление „Полиция” – Свищов и Спешна помощ към МБАЛ – Свищов демонстрираха в СУ „Николай Катранов“ съвместни действия по оказване на първа помощ и спасяване на пострадали хора в пътно-транспортно произшествие. За целта след подадения сигнал за ПТП службите се отзоваха на място и за краткото време от 15-20 минути предприеха съвместни, координирани действия по обезопасяване на мястото, разрязване на автомобила, в който имаше „пострадал“ човек (манекен) и по възможно най-щадящ начин „пострадалият“ бе изваден от колата, беше му оказана първа помощ и транспортиран за лечение. По време на демонстрацията, началникът на РС ПБЗН – Свищов инж. Светлин Михайлов разясняваше на присъстващите наблюдатели действията, които бяха предприети от специализираните служби, като неколкократно подчерта, че от изключителна важност във всяка критична ситуация е запазването на самообладание.\r\nНа демонстрацията в свищовското училище присъства и румънска делегация от представители на спешните служби на Румъния, които бяха в Свищов за обмяна на опит. След успешното приключване на демонстрацията, гостите от Румъния и българските им колеги направиха приятелски футболен мач между сборни отбори от двете страни. Футболната среща беше уважена от кмета Генчо Генчев, председателят на Общински съвет – Свищов д-р Кристиян Кирилов, който е и ръководител на Доброволното формирование към Община Свищов и секретаря на Общината Любомира Петрова. Домакините и гостите си пожелаха да реализират повече съвместни проекти, които да са с грижа и в полза на населението от двете страни на река Дунав.\r\nПрипомняме, че община Свищов разработи съвместно с румънските си партньори, няколко проекта по трансгранично сътрудничество, като единият от тях касае именно надграждане и разширяване капацитета на Кpизиcния цeнтъp зa бopбa c пoжapитe, бeдcтвиятa и кaтacтpoфитe, в село Овчa мoгилa и е за близо 1 млн. евро.", "date": "2017.12.06", "title": "Велико Търново: Международният ден на доброволеца бе oтбeлязан в Свищов"}
{"url": "http://www.focus-news.net/news/2017/12/06/2464462/ria-novosti-v-darzhavnata-duma-e-zabranen-dostapat-na-predstavitelite-na-chuzhdestrannite-medii-vklyucheni-v-registara-na-agentite.html", "text": "Държавната дума забрани достъпа в сградата на представителите на американските средства за масова информация, които Министерството на правосъдието в Москва призна за чуждестранни агенти, предава РИА Новости.\r\nОтбелязано бе, че депутатите, „защитавайки демократичните ценности“, приемат мярката в отговор на лишаването на редица руски журналисти от акредитация в Конгреса на САЩ.Агенция „Фокус“ припомня: \r\nВъв вторник руското правосъдно министерство включи в регистъра на чуждестранните агенти девет медии, сред които Voice of America, Радио „Свободна Европа“ и телевизионния канал „Сегашно време“. В списъка попадат също „Idel.Реалии\", „Кавказ.Реалии\", „Крым.Реалии\", Радио „Свобода“, Azatliq Radiosi, „Сибирь.Реалии\" и проекта „Фактограф\". Журналистите, които работят в изброените средства за масова информация, няма да бъдат допускани в сградата на Държавната дума.\r\nОт Министерството на външните работи уточниха, че Москва може да отмени ограниченията, ако Вашингтон предприеме аналогични действия.\r\nНа 15 ноември Депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. \r\nПо-късно бе съобщено, че Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон.\r\nВ понеделник, 4 декември, държавният глава на Руската федерация Владимир Путин издаде указ, с който възлага на Министерството на правосъдието задачата за съставяне на регистър с чуждестранните медии, признати за агенти.\r\nПравосъдното министерство в Москва ще има право да решава кои чуждестранни медии ще бъдат включвани или изключвани от списъка. Тереза Герова", "date": "2017.12.06", "title": "РИА Новости: В Държавната дума е забранен достъпът на представителите на чуждестранните медии, включени в регистъра на агентите"}
{"url": "http://www.focus-news.net/news/2017/12/06/2464463/dha-pri-operatsiya-na-politsiyata-v-ankara-e-zadarzhan-plemennik-na-fethullah-gyulen.html", "text": "Екипи на полицията са извършили рано тази сутрин обиски и задържания на 65 различни адреси в столицата, обитавани от 87 заподозрени членове на т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Става въпрос за „явочни квартири”, обитавани от въпросните т.нар. „гюленисти”. Задържани са общо 57 лица. Сред тях е и Салман Гюлен – племенник  на Фетхуллах Гюлен, посочва още ДХА. Георги Димов", "date": "2017.12.06", "title": "ДХА: При операция на полицията в Анкара е задържан племенник на Фетхуллах Гюлен"}
{"url": "http://www.focus-news.net/news/2017/12/06/2464464/plovdiv-zhitelite-na-tri-sela-v-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на три села в Пловдивска област са без вода заради аварии по водопреносната мрежа. Това съобщиха за Радио „Фокус“ – Пловдив от пресцентъра на водоснабдителното дружество. Нарушено е подаването на вода в населените места Конуш, Зелениково и Беловица. Не е посочен краен срок за отстраняване на авариите.\r\nЕкипите на водоснабдителното дружество работят по отстраняването на проблеми също в градовете Пловдив и Асеновград. Без вода до 16.00 часа днес са жителите на кв. „Прослав“, а за неопределен период от време – живущите в района на улиците „Сандански“, „Весела“ и „Хаджи Поптилев“ в град Пловдив. Извършват се ремонтни дейности и на ул. „Ген. Данаил Николаев“ в Асеновград. Живущите в района на ремонта ще бъдат без вода до 16.30 часа днес.\r\nТони МИХАЙЛОВ", "date": "2017.12.06", "title": "Пловдив: Жителите на три села в областта са без вода заради аварии по водопреносната мрежа"}
{"url": "http://www.focus-news.net/news/2017/12/06/2464465/boyko-rashkov-natsionalno-byuro-za-kontrol-na-srs-s-deynostta-ni-byaha-vazpreni-totalitarnite-naglasi-na-nyakoi-hora-da-nablyudavat-za-shtyalo-i-neshtyalo.html", "text": "Смятам, че с дейността на бюрото бяха възпрени в известна степен, не на 100%, онези, които склонност и тоталитарни нагласи на някои хора да наблюдават за щяло и нещяло. Казвам го съвсем отговорно. Това каза председателят на Националното бюро за контрол на специалните разузнавателни средства Бойко Рашков по време на дебатите по гласуването на доклада на бюрото за извършената дейност през 2016 година, предаде репортер на Агенция „Фокус“. „Има сериозно подобрение на дейността на бюрото. По друг начин в момента стоят процедурите за тайното наблюдение на хората в страната, а не както при създаването на бюрото. Тогава откровено мога да кажа, че е царял абсолютен хаос“, заяви той. „Процедурите в страната след 2015 година бележат едно редуциране, стабилизиране на броя. Припомням, че България е осъдена през 2007-2008 година от Европейския съд за прекомерно използване с оглед на мащабите на страната на тайните способи за контрол на хората“, обясни Бойко Рашков. „Има леко завишение на броя на лицата, спрямо които са предприети през 2016 година различни оперативни способи, съставляващи елементи на СРС. Засега увеличението не е в мащаб, който да буди притеснение“, посочи той. „Становището на бюрото е, че това е необходим способ, необходимо зло в противодействието на престъпността. Ако забелязваме увеличение на броя на процедурите си го обясняваме с оперативната обстановка не само в страната, а и извън нея. Това не трябва да ни притеснява“, каза още Бойко Рашков. \r\nБиляна ИВАНОВА", "date": "2017.12.06", "title": "Бойко Рашков, Национално бюро за контрол на СРС: С дейността ни бяха възпрени тоталитарните нагласи на някои хора да наблюдават за щяло и нещяло"}
{"url": "http://www.focus-news.net/news/2017/12/06/2464466/sofiya-dvizhenieto-ot-km-51-do-km-52-na-magistrala-trakiya-v-posoka-stolitsata-se-osashtestvyava-v-izprevarvashtata-lenta-poradi-remontni-deynosti.html", "text": "Временно движението от км 51 до км 52 на автомагистрала „Тракия” в посока София се осъществява в изпреварващата лента поради ремонтни дейности в активната лента. Това съобщиха от пресцентъра на Агенция „Пътна инфраструктура”.", "date": "2017.12.06", "title": "София: Движението от км 51 до км 52 на магистрала „Тракия” в посока столицата се осъществява в изпреварващата лента поради ремонтни дейности"}
{"url": "http://www.focus-news.net/news/2017/12/06/2464467/krum-zarkov-bsp-nastoyavame-za-izslushvane-na-ministar-vladislav-goranov-vav-vrazka-s-iztekliya-doklad-na-nap.html", "text": "В петък в декларация от името на ПГ на „БСП за България“ заявихме, че тази седмица ще настояваме в дневния ред на парламента да влезе точка за изслушване на министъра на финансите Владислав Горанов във връзка с развитията на събитията около изтеклия доклад от изпълнителен директор на НАП, в който се предлага да се извършват селективни проверки на счетоводни фирми и адвокатски дружества, за които има информация, че правно обслужват заинтересовани лица, на които са извършвани проверки и налагани съответно административни санкции. Това заяви зам.-председателят на ПГ на „БСП за България“ Крум Зарков от парламентарната трибуна, съобщиха от пресцентъра на БСП. Зарков подчерта, че има остри реакции от доста институции, сред които Висшият адвокатски съвет, Асоциацията на българските административни съдии, Съюзът на съдиите, но все още нямаме реакция на министерството, под чийто политически контрол е НАП. „Такъв метод за селектирана проверка считаме за недопустим. Всеки има право да е недоволен от едно или друго решение на съда, но има начини, по който те да се оспорват на по-голяма инстанция“, каза още Зарков. Според него селективната проверка буди съмнения в обективността на тази проверка. „Защото, точно както се предлага кой да бъде проверен, може да се прибави и как да бъде проверен. Резултатите от проверката не бива да бъдат предварително задавани. А НАП, както всички други институции, трябва да се използва за прилагане на закона и провеждане на държавната политика, а не за средство на репресия към инакомислещите и тези, които упражняват свободни професии. За да разсее всички тези съмнения и да потвърди, ако има проблем, настояваме министър Горанов да се яви в пленарната зала, за да отговори на така поставените въпроси“, каза още Крум Зарков.", "date": "2017.12.06", "title": "Крум Зарков, БСП: Настояваме за изслушване на министър Владислав Горанов във връзка с изтеклия доклад на НАП"}
{"url": "http://www.focus-news.net/news/2017/12/06/2464468/chez-razpredelenie-balgariya-priklyuchva-uspeshno-proekt-za-podmyanata-na-kabel-110-kv-enos-koyto-podobryava-sigurnostta-na-elektrozahranvaneto-v-9-stolichni-rayona.html", "text": "ЧЕЗ Разпределение България приключва успешно най-мащабния си проект за 2017 г. - подмяната на кабел 110 kV “Енос“. Това съобщиха от пресцентъра на ЧЕЗ. Чрез подмяната на кабела компанията подобрява сигурността на електрозахранването на клиенти в 9 столични района. Инвестицията е на стойност 3.2 млн. лв. Официалното пускане в експлоатация на новия кабел ще се състои на тържествена церемония, която ще се проведе на 7 декември 2017 г. от 10.30 часа в подстанция „Хиподрума“ на бул. „П. Ю. Тодоров“ 24.", "date": "2017.12.06", "title": "ЧЕЗ Разпределение България приключва успешно проект за подмяната на кабел 110 kV “Енос“, който подобрява сигурността на електрозахранването в 9 столични района"}
{"url": "http://www.focus-news.net/news/2017/12/06/2464469/umbalsm-n-i-pirogov-prodalzhava-da-raboti-pri-normalni-rezhim-i-natovarenost.html", "text": "УМБАЛСМ „Н. И. Пирогов” продължава да работи при нормални режим и натовареност. Това съобщиха от пресцентъра на лечебното заведение. През последното денонощие над 600 лица са потърсили помощ в „Пирогов”, повече от 130 от тях са оставени за лечение в болницата. Всички звена оказват денонощна медицинска помощ, въпреки опитите да се създава напрежение.", "date": "2017.12.06", "title": "УМБАЛСМ „Н. И. Пирогов” продължава да работи при нормални режим и натовареност"}
{"url": "http://www.focus-news.net/news/2017/12/06/2464470/mvnr-nyama-postradali-balgarski-grazhdani-pri-vlakovata-katastrofa-v-meerbush.html", "text": "По информация на българския консул във Франкфурт, получена от германските власти, няма пострадали български граждани при влаковата катастрофа в град Меербуш, съобщиха от пресцентъра на Министерството на външните работи. На 5 декември вечерта, в района на гара Меербуш Остерат, която се намира между Дюселдорф и Дуисбург, пътнически влак се блъсна в товарен.   \r\nСпоред последната информация, публикувана на електронната страница на пожарната служба в Меербуш, във влака са пътували около 170 пасажери. 33-ма от тях са със съвсем леки наранявания, 7 от пътниците са с по-тежки травми, а 1 е с опасност за живота.", "date": "2017.12.06", "title": "МВнР: Няма пострадали български граждани при влаковата катастрофа в Меербуш"}
{"url": "http://www.focus-news.net/news/2017/12/06/2464471/veliko-tarnovo-myarka-zadarzhane-pod-strazha-e-nalozhena-na-vodacha-na-turskiya-tir-predizvikal-tezhkata-katastrofata-kray-selo-radanovo.html", "text": "С определение на Окръжен съд – Велико Търново на 50-годишният турски гражданин, обвинен в причиняването на тежката катастрофа край село Раданово в края на миналата седмица е наложена мярка за неотклонение „задържане под стража“, съобщиха от Областната дирекция на МВР – Велико Търново.\r\nТежкият пътен инцидент стана на пътя Велико Търново – Русе, край село Раданово, на 1 декември. Челно се удариха  турски товарен автомобил, УАЗ-ка и два леки автомобила. На място загина водачът на лекотоварния автомобил, а неговият спътник бе настанен в тежко състояние във великотърновската болница. В момента по случая се води досъдебно производство.", "date": "2017.12.06", "title": "Велико Търново: Мярка „Задържане под стража“ е наложена на водача на турския ТИР, предизвикал тежката катастрофата край село Раданово"}
{"url": "http://www.focus-news.net/news/2017/12/06/2464472/boyko-rashkov-natsionalno-byuro-za-kontrol-na-srs-ne-moga-da-si-obyasnya-iskaneto-za-sazdavane-na-organ-za-borba-s-koruptsiyata.html", "text": "Не мога да си обясня искането за създаване на орган за борба с корупцията. Това каза от трибуната на Народното събрание председателят на Националното бюро за контрол на специалните разузнавателни средства (СРС) Бойко Рашков по време на дебатите по доклада на бюрото за 2016 г., предаде репортер на Агенция „Фокус“. Рашков попита какво пречи на службите, които са имали възможност да противодействат на корупцията, сега да разкриват престъпления чрез СРС. Бойко Рашков обърна внимание на депутатите, че те са политиците и те ще кажат дали ще има такъв орган. „Аз ви насочвам вниманието към тази точка от нашия отчет“, каза Рашков.  По отношение на по-високия брой на разрешенията за СРС в сравнение с предходната отчетна година, Бойко Рашков посочи, че според него България се превръща в държава съвпукпност от организирани престъпни групи. По думите му другото обяснение е, че след законодателни промени, се е увеличила компетентността на Специализирания наказателен съд. Според него след тези промени от специлизиран, съдът започва да става основен. Рашков уточни, че наскоро е бил на проверка там и по коридорите му стоят огромен брой дела.  По думите му по количествения критерий, Специализираният наказателен съд замества Софийски градски съд.\r\nДеница КИТАНОВА", "date": "2017.12.06", "title": "Бойко Рашков, Национално бюро за контрол на СРС:  Не мога да си обясня искането за създаване на орган за борба с корупцията"}
{"url": "http://www.focus-news.net/news/2017/12/06/2464473/prezidentat-na-pes-sergey-stanishev-kam-edi-rama-postignahte-seriozen-napredak-za-prisaedinyavaneto-na-albaniya-kam-es.html", "text": "Президентът на ПЕС Сергей Станишев се срещна с албанския премиер Еди Рама в централата на партията в Брюксел. Това съобщиха от пресофиса на Сергей Станишев. Станишев и Рама обсъдиха напредъка на Албания по пътя към присъединяването й и нейната стабилизираща роля сред страните от Западните Балкани. Еди Рама благодари за доброто сътрудничество и подкрепата на ПЕС.\r\nСтанишев заяви, че ПЕС оценява високо усилията на албанското правителство за подготовката за членство на страната в ЕС. „За всички е очевидно, че вие удвоихте усилията си, за да изпълните европейските изисквания и че водите страната си по правилния път – този към Европейския съюз.“\r\nДвамата обсъдиха и подготвяната от ПЕС среща на високо ниво по време на българското председателство в София. Станишев припомни, че левите лидери имат амбицията да подготвят Пътна карта за присъединяването на Страните от Западните Балкани към ЕС, с два компонента: политически и икономически. Целта е тази Пътна карта да се превърне в основата на Софийска декларация, даваща ясна перспектива за присъединяване към Съюза. Коридор №8 и други важни инфраструктурни и икономически проекти също бяха дискутирани като част от ползите от присъединяването на държавите към ЕС.\r\nНа срещата присъстваха Джакомо Филибек, заместник-генерален секретар на ПЕС и Дитмир Бушати – министър на външните работи на Албания.", "date": "2017.12.06", "title": "Президентът на ПЕС Сергей Станишев към Еди Рама: Постигнахте сериозен напредък за присъединяването на Албания към ЕС"}
{"url": "http://www.focus-news.net/news/2017/12/06/2464474/krum-milev-zam-kmet-na-dupnitsa-s-praznichna-tseremoniya-shte-badat-zapaleni-kolednite-svetlini-v-grada.html", "text": "С празнична церемония днес ще бъдат запалени коледните светлини в Дупница. Това съобщи за Радио „Фокус” – Кюстендил Крум Милев, зам.-кмет на Община Дупница. Тържествената програма ще започне от 17.30 часа на площад „Свобода”. В програмата са включени изпълнения на вокална група „По- по – най” с ръководител Нели Василиева, танцов състав „Зора” при читалище „Зора” с ръководител Дилиана Диканска и „Денс Машийн” с ръководител Александър Димитров. Във фоайето на сградата на Община Дупница ще бъде поставена и пощенска кутия, в която децата ще имат възможност да пускат писмата си до Дядо Коледа. „Всяко дете ще може да напише желаната играчка-подарък и да пусне писмото, а кметът на Община Дупница ще сбъдне желанието на три от децата”, каза Крум Милев.\r\nВенцеслав ИЛЧЕВ", "date": "2017.12.06", "title": "Крум Милев, зам.-кмет на Дупница: С празнична церемония ще бъдат запалени коледните светлини в града"}
{"url": "http://www.focus-news.net/news/2017/12/06/2464475/makedoniya-trima-deputati-za-30-dni-v-aresta-za-shturma-na-parlamenta-prez-april-drugi-trima-pod-domashen-arest-vmro-dpmne-prodalzhava-s-protestite-obzor.html", "text": "Трима депутати от ВМРО-ДПМНЕ - Кръсто Муковски, Любен Арнаудов и Сашо Василевски  остават в ареста за щурма на парламента на кървавия четвъртък, 27 април 2017 г., за срок от 30 дни по решение на наказателния съд в Скопие, съобщават във водещи заглавия македонските медии.\r\nДруги трима - Жаклина Пешевска и Горан Търчуловски от ВМРО-ДПМНЕ и Любчо Димовски от Социалистическата партия са получили определение за домашен арест по същото обвинение.\r\nДепутатите имат право да обжалват решението на съда в срок от 24 часа.\r\nМакедонското електронно издание на „Deutsche Welle\" публикува информация, озаглавена „Трима депутати в ареста, други трима под домашен арест\", в която съобщава, че главната прокуратура разследва общо 36 лица за „терористична заплаха на конституционния ред в страната\" и припомня, че опозиционната ВМРО-ДПМНЕ протестира срещу отнемането на имунитета на нейните депутати.\r\nЕлектронното издание „МКД\" пише „Трима депутати в Шутка, трима под домашен арест, след днешния разпит в Наказателния съд\".„А1 ON\" съобщава, че „депутатите от ВМРО-ДПМНЕ изпращат един по един съпартийците си в Наказателния съд\".\r\nТелевизия „Канал 5\" предава, че „ВМРО-ДПМНЕ ще продължат  да протестират и да се барикадират по кръстовищата в центъра на Скопие.\"\r\nАгенция „Мета\" съобщава, че протестите на привърженици на ВМРО-ДПМНЕ ще продължат като „от 18,00 часа местно време (19,00 часа българско време - б.р.), ще протестират срещу преследванията на активисти на партията пред Министерството на правосъдието, а след обед ще блокират кръстовищата пред търговски център „Мавровка\" и в квартал Карпош. Агенцията цитира депутата от ВМРО-ДПМНЕ Александър Николовски, който е заявил пред протестиращите, че „по-нататъшният диалог в парламента е невъзможен\".\r\nМакедонският „Фокус\" и електронното издание „Локално\" акцентират върху появата на бившия премиер Никола Груевски на протестите в Скопие, като предава, че „Груевски протестираше пред министерството на правосъдието\".\r\nБлизкият до партията на Никола Груевски „Курир\" цитира декларация на ВМРО-ДПМНЕ, в която се казва, че „партията остава на улицата, докато хунтата на Заев погазва законите\".\r\n Превод и редакция: Мариела Русева", "date": "2017.12.06", "title": "Македония: Трима депутати за 30 дни в ареста за щурма на парламента през април, други трима - под домашен арест, ВМРО-ДПМНЕ продължава с протестите (ОБЗОР)"}
{"url": "http://www.focus-news.net/news/2017/12/06/2464476/borislav-sarafov-kandidat-za-direktor-na-nsls-kapatsitetat-na-natsionalnata-sledstvena-sluzhba-ne-se-izpolzva-palnotsenno-kadroviyat-resurs-pozvolyava-po-visoka-natovarenost.html", "text": "Все още капацитетът на Националната следствена служба не се използва пълноценно. Все още натовареността е ниска. Това заяви Борислав Сарафов – настоящ заместник на главния прокурор при ВКП и кандидат за директор на Национална следствена служба (НСлС), който представи концепцията си за управление пред Прокурорската колегия на Висшия съдебен съвет (ВСС), предаде репортер на Агенция „Фокус”. В изслушването Сарафов отбеляза, че Националната следствена служба през годините е постигнала значителни резултати, но те трябва да бъдат надграждани в бъдеще. „Следствието трябва да отговори на обществените очаквания, които ежедневно се завишават. Обществото очаква видими резултати. Очаква по-динамична работа. Доколкото зная и самите следователи очакват по-висока натовареност, която да осмисли техния професионален ангажимент и тяхната професионална интеграция”, аргументира се Сарафов. Според него професионалният и кадрови ресурс на НСлС позволява доста по сериозна натовареност. „Тук е мястото да призная една своя грешка. Със заповед на главния прокурор аз бях упълномощен да възлагам дела на НСлС, по предложение на окръжните прокурори. Отчитам като свой пропуск, че тази своя възможност не съм я използвал пълноценно”, отчете Сарафов и пое ангажимент това да бъде коригирано. \r\nВ концепцията си Сарафов акцентира още върху дейността по методическото ръководство на следователите от окръжните следствени отдели в окръжните прокуратури и осигуряване на оптимално натоварване на следствените отдели от окръжните прокурори. Той предвижда и мерки по отношение на проактивна медийна политика за популяризиране на постигнатите успехи в дейността на НСлС, активно и ефективно използване на инструментите за поощрения и наказания, както и повишаване професионалната квалификация на следователите.  \r\nИван ЛАЗАРОВ", "date": "2017.12.06", "title": "Борислав Сарафов, кандидат за директор на НСлС: Капацитетът на Националната следствена служба не се използва пълноценно, кадровият ѝ ресурс позволява по-висока натовареност"}
{"url": "http://www.focus-news.net/news/2017/12/06/2464477/v-ochakvane-na-klyuchovata-rech-na-donald-tramp-mezhdunarodnata-obshtnost-predupredi-za-posleditsite-ot-opasnata-initsiativa-za-erusalim-obzor.html", "text": "В следобедните часове на сряда, 6 декември, държавният глава на САЩ Доналд Тръмп ще изнесе дългоочаквана ключова реч, с която – според редица анализатори, ще постави точка на близо 70-годишната политическа линия на Вашингтон за израелско-палестинския конфликт. \r\nОчаква се в рамките й американският президент „да признае реалността“, че Ерусалим отдавна е столица на Израел, и да обяви решение за преместването на дипломатическата мисия на САЩ от Тел Авив в града, който десетилетия наред остава ябълката на раздора между израелци и палестинци. Нещо повече – подобни стъпки може да бъдат изтълкувани като ясен сигнал за отказа на Вашингтон от двудържавното решение на конфликта в региона. \r\nВ серия от телефонни разговори с арабските лидери, президентът на САЩ Доналд Тръмп очерта намерението си да премести американското посолство в Израел от Тел Авив в Ерусалим, което бе посрещнато с неодобрение в региона и отвъд него. \r\nТръмп разговаря с палестинския президент Махмуд Аббас, египетския държавен глава Абдел Фатах Сиси, краля на Саудитска Арабия Салман ибн Абдулазиз ал Сауд и краля на Йордания Абдула II. Всички те разкритикуваха плана, като предупредиха, че той ще подкопае стабилността в региона и ще заличи надеждите за постигане на мир в обозримото бъдеще. \r\nОсвен това Тръмп разговаря и с израелския премиер Бенямин Нетаняху, който отдавна лобира за преместването на американското посолство в Ерусалим. \r\nЧасове преди очакваната с напрежение реч, предупреждения към американския президент отправиха редица ключови държави. В сутрешните часове на сряда, 6 декември, Лондон алармира за опасностите, които може да бъдат отприщени, в случай че САЩ действително предприеме стъпки за преместване на мисията си в Ерусалим. \r\n„Приемаме със загриженост докладите, които чухме, защото смятаме, че Ерусалим очевидно трябва да бъде част от окончателното споразумение между израелците и палестинците, договорено уреждане\", заяви министърът на външните работи на Обединеното кралство Борис Джонсън при пристигането си за срещата на НАТО в Брюксел. \r\nЕдна от ключовите сили на международната политическа сцена – Китай, отправи предупреждения, че плановете на американския държавен глава Донадл Тръмп да признае Ерусалим за столица на Израел ще подхрани напрежението в региона.\r\n„Загрижени сме от възможната ескалация на напрежението“, заяви говорителят на външното министерство в Пекин в рамките на редовен брифинг.\r\n„Всички заинтересовани страни трябва да имат предвид регионалния мир и спокойствие, да бъдат предпазливи в думи и дела, за да не разрушат основите за разрешаване на проблема с Палестина, и за да бъдат избегнати нови конфронтации в региона\", подчерта говорителят на Пекин.\r\nПравителството на Сирия, което отдавна се намира в обтегнати отношения с Израел, осъди „опасните“ планове на американския президент Доналд Тръмп за признаване на Ерусалим като столица на държавата. \r\n„Това е опасна инициатива на американската администрация, която илюстрира презрението й към международното право“, заяви представител на външнополитическото ведомство в Дамаск пред държавната агенция SANA. \r\nМеждувременно от Вашингтон дадоха индикация, че плановете на президента Доналд Тръмп не означават непременно отказ от двудържавното решение на израелско-палестинския конфликт.\r\n„Американската политика ще бъде честна относно факта - факт от седем десетилетия, че Ерусалим е столица на Израел и в основата си американската политика ще бъде приведена съответствие с този факт\", обясниха официални лица на Вашингтон. Същевременно те допълниха, че изпълнението на плана за преместване на посолството на САЩ в Ерусалим ще отнеме поне четири години. \r\nПодобна стъпка е в съответствие с постановлението на Конгреса от 1995 г., известно като Закон за признаването и посолството в Ерусалим, което предвижда преместването на посолството на САЩ от Тел Авив в Ерусалим.  Всички предходни президенти са отложили изпълнението му. По технически причини, включващи финансиране, Тръмп ще трябва да предприеме същата стъпка до момента, в който в Ерусалим ще отворят вратите на ново посолство, обясняват представителите на американската администрация. \r\nНовата политика на САЩ по въпроса за Ерусалим няма да промени „статуквото по отношение на Светите места\" в града, поясниха още официалните лица. Същевременно в САЩ е налице увереност, че „Тръмп е готов да подкрепи двудържавното решение\", и в рамките на речта му в сряда „вероятно ще чуете потвърждение на това“. Тереза Герова", "date": "2017.12.06", "title": "В очакване на ключовата реч на Доналд Тръмп – международната общност предупреди за последиците от „опасната инициатива“ за Ерусалим (ОБЗОР)"}
{"url": "http://www.focus-news.net/news/2017/12/06/2464478/plovdiv-piyan-shofyor-e-zadarzhan-za-opit-da-izbuta-izvan-patya-patrulen-avtomobil-pri-presledvane.html", "text": "Пиян шофьор е задържан за опит да избута извън пътя патрулен автомобил при преследване. Това съобщиха от ОДМВР - Пловдив. Вчера в РУ - Първомай е започнало бързо полицейско производство срещу 23-годишен мъж от Асеновград. Около 4.40 часа на пътя между Първомай и село Бяла река той преминал с “БМВ”-то си покрай полицейски патрул, без да реагира на подадения сигнал със стоп-палка. Униформените веднага последвали извършителя със служебния автомобил, с включена светлинна и звукова сигнализация. По време на краткото преследване беглецът направил опит да избута извън пътното платно полицейската кола. Не след дълго обаче “БМВ”-то било спряно в споменатото село, а проверката с дрегер показала, че младежът е употребил алкохол над 1 промил. Мъжът е отведен за срок до 24 часа в районното управление. За това, че противозаконно е попречил на орган на властта да изпълни задълженията си, срещу него е образувано бързо производство.", "date": "2017.12.06", "title": "Пловдив: Пиян шофьор е задържан за опит да избута извън пътя патрулен автомобил при преследване"}
{"url": "http://www.focus-news.net/news/2017/12/06/2464479/kyustendil-s-koleden-bazar-se-sabirat-sredstva-za-uchenitsi-v-neravnostoyno-polozhenie.html", "text": "С коледен базар се събират средства за ученици в неравностойно положение. Това каза пред Радио „Фокус“ – Кюстендил Таня Динева, директор на Професионалната гимназия по икономика и мениджмънт „Йордан Захариев“ в Кюстендил. По думите й коледният базар е традиционен и винаги има благотворителна насоченост. „Днес денят е неучебен за гимназията, но всички ученици се включват в инициативата. Коледният базар е подреден в сградата на училището. На него се предлагат разнообразни неща – коледни картички, сувенири, сладкиши, тестени изделия и други. Всички те са направени и произведени от учениците“, каза Таня Динева. По думите й със събраните средства ще бъдат подпомогнати възпитаници на гимназията в неравностойно положение. В рамките на коледния базар ще се проведе и томбола, чрез която ще бъдат наградени участниците в проявата.\r\nВенцеслав ИЛЧЕВ", "date": "2017.12.06", "title": "Кюстендил: С коледен базар се събират средства за ученици в неравностойно положение"}
{"url": "http://www.focus-news.net/news/2017/12/06/2464480/sinat-na-erdogan-svetat-e-mnogo-pogreshen-i-debalansiran-nie-tryabva-da-proslavim-nasledstvoto-ot-nashite-predtsi.html", "text": "Билял Ердоган – син на президента на Турция Реджеп Тайип Ердоган, заяви, че „днешният свят е много погрешен и небалансиран”, предаде информационната агенция Ихляс хабер ажансъ (ИХА). Билял Ердоган говори на представянето на международен проект по линия на фондация към Турската спортна федерация по стрелба с лък, на която е почетен член. \"По света има много неправилни, дебалансирани и неравномерни операции за възприемане на действителността. Ако ние вървим по нашия правилен път, ще поставим бъдещето си на правилна основа – за да прославим наследството от нашите предци и за да приключат тези игри (подразбира се – на гърба на Турция – бел. на „Фокус”)\", подчертава синът на Ердоган, цитиран от ИХА. Георги Димов", "date": "2017.12.06", "title": "Синът на Ердоган: Светът е много погрешен и дебалансиран – ние трябва да прославим наследството от нашите предци"}
{"url": "http://www.focus-news.net/news/2017/12/06/2464481/zam-ministar-krasimir-tsipov-okolo-ndk-shte-bade-izgradena-zona-za-sigurnost-v-koyato-shte-ima-zasileno-postoyanno-politseysko-prisastvie.html", "text": "Около НДК ще бъде изградена зона за сигурност, в която ще има засилено постоянно полицейско присъствие. Това каза зам.-министърът на вътрешните работи Красимир Ципов по време на семинар „Високи компетенции по безопасност на движението по пътищата – качествена публична информираност“, предаде репортер на Агенция „Фокус“. „Темата за сигурността на председателството – основата ел е сигурността на делегатите и участниците през следващите 6 месеца и в същото време и сигурността на гражданите и посетителите на столицата, за да не се стигне дотам, че да изпитваме затруднение в ежедневието ни. Предвиждаме контрол върху спазването на изискванията за контрол във връзка със сградите и помещенията. По отношение на НДК, създадената работна група е извършила цялостен контрол, изразяващ се в ежедневни огледи. МВР оказва съдействие със свои специалисти от съответните компетентни органи“, коментира Ципов. По думите му за гарантиране на сигурността ще има мерки за сигурност като система за видеонаблюдение, система за контрол на достъпа, физически бариери. „Разработихме концепция за сигурност на сградата. Там сме дефинирали мерките за охрана, по какъв начин ще функционират помещенията, както и какви ще са органите на тези сили и средства. Ще осигурим единна платформа за интерниране на системата за обмен на информация и изграждане на единна интеграционна платформа на системите за видеонаблюдение“, допълни той и уточни, че към момента изпълняват дейности, които са на своя финал за свързване на видеосистемите. „Със Столична община провеждаме вече и ежедневно срещи по отношение на ремонтните дейности. Фирмите гарантират, че всичко ще бъде изпълнено в срок. Относно организационните мерки за обществения ред при провеждане на мероприятията, от ръководството на МВР или по-точно от СДВР е издадена заповед, с която определихме представителите в оперативния щаб. Работи се и с хотелите, които ще настаняват делегатите“, обясни Ципов. Той допълни, че от СДВР вече е бил извършен прогнозен разчет за силите и средствата за сигурността по време на председателството. Ципов призова медиите за сериозно съдействие от тяхна страна, за да бъде обяснено на гражданите, че трябва да проявяват търпение по време на председателството. „Ще има диапазони от часове в рамките на 1 ден, където гражданите ще срещнат своите затруднения. Полагаме максимални усилия да не се стигне до там, че да създадем сериозни затруднения на всички граждани на столицата. Ще бъде подавана ежедневна поетапна информация за това какво предстои, какво трябва да направят гражданите на столицата, за да не срещнат затруднения и да създадем рискове за средата на сигурност“, увери Красимир Ципов. \r\nЛюба АЛЕКСИЕВА", "date": "2017.12.06", "title": "Зам.-министър Красимир Ципов: Около НДК ще бъде изградена зона за сигурност, в която ще има засилено постоянно полицейско присъствие"}
{"url": "http://www.focus-news.net/news/2017/12/06/2464482/plovdiv-politsiyata-razsledva-krazhbata-na-230-metra-kabeli-sobstvenost-na-telekomunikatsionna-kompaniya.html", "text": "Около 230 метра кабели са били откраднати от владението на телекомуникационна компания в Пловдив. Това съобщиха от ОДМВР - Пловдив. По предварителни данни посегателството на стойност 4 000 лева е извършено в периода 3 - 5 декември на територията на жк. “Тракия”. Сигналът се разследва от служители на Пето РУ.", "date": "2017.12.06", "title": "Пловдив: Полицията разследва кражбата на 230 метра кабели, собственост на телекомуникационна компания"}
{"url": "http://www.focus-news.net/news/2017/12/06/2464483/ombudsmanat-maya-manolova-osadi-i-pred-varhovniya-administrativen-sad-toplofikatsiya.html", "text": "Върховният административен съд (ВАС) отхвърли жалбата на „Топлофикация София“ АД и прекрати делото на омбудсмана Мая Манолова срещу дружеството, съобщиха от пресофиса на омбудсмана. Причината е допусната грешка в касационната жалба на „Топлофикация“. По този начин ВАС остави в сила решението на първа инстанция – Административен съд София-град, което е първото спечелено дело на обществения защитник срещу монополиста.\r\nНа 7 октомври 2016 г. общественият защитник прати писмо до мениджмънта на  дружеството с десет въпроса по Закона за достъп до обществена информация (ЗДОИ). Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите ѝ са включени в цената на топлинната енергия, одобрена от КЕВР. \r\n„Аз наистина съчувствам на юристите на „Топлофикация“ за това, което им се случи днес. Всеки може да сбърка, наистина. Не е станало нищо кой знае какво, но може би това се случи, за да покаже цялата абсурдност на ситуацията, в която се събират едни милиони от гражданите за едни юристи, които са точно като всички останали и могат да сбъркат и очевидно бъркат“, заяви омбудсманът.\r\nДружеството има право да обжалва постановеното определение в 7-дневен срок, считан от днес. Окончателното решение ще даде петчленен състав на ВАС, което ако се потвърди, ще остане решението на Административния съд София-град и ще задължи „Топлофикация София“ АД да даде информация на омбудсмана за начина, по който е похарчила около 15 млн. лв. през 2015 г., събрани от юрисконсултски възнаграждения.\r\n„Въпросът продължава да е актуален, защото през 2016 г. заведените от „Топлофикация“ дела срещу столичани са около 13 500, а през 2017 г. сигурно ще стигнат 16 000. По всички тези дела продължават да се събират юрисконсултски възнаграждения. Благодарение на това, че убедих депутатите през миналата година да намалят юрисконсултските възнаграждения, вече се събират не три пъти по триста, тоест по 900 лв. на дело, а три пъти по 50 лв., тоест 150 лв. Все пак, когато става дума за 15 000 дела и по 150 лв., събрани от столичанин, който е ответник по дело срещу „Топлофикация“, това са пари, които е добре да се знаят защо се използват“, добави Мая Манолова.\r\nПо думите на обществения защитник, дружеството е собственост на гражданите и има морален ангажимент към тях по отношение на неговото функциониране. „Топлофикация“ се е превърнала в един феодал, който се отнася към столичани като към крепостни селяни, които имат право единствено и само да плащат, но не и да знаят как се изразходват парите им“, заяви омбудсманът.", "date": "2017.12.06", "title": "Омбудсманът Мая Манолова осъди и пред Върховния административен съд „Топлофикация“"}
{"url": "http://www.focus-news.net/news/2017/12/06/2464484/afp-papa-frantsisk-prizova-za-zachitane-na-statukvoto-v-erusalim.html", "text": "Часове преди държавният глава САЩ Доналд Тръмп да изнесе дългоочаквана ключова реч, с която – според редица анализатори, ще постави точка на близо 70-годишната политическа линия на Вашингтон за израелско-палестинския конфликт, предстоятелят на Римокатолическата църква се изказва в подкрепа на запазването на статуквото в Ерусалим, предава AFP.\r\n„Не мога да премълча дълбоката си загриженост за ситуацията, която се появи през последните дни, като същевременно призовавам всички да зачитат статуквото на града в съответствие с резолюциите на ООН\", подчерта папа Франциск в рамките на реч във Ватикан.Тереза Герова", "date": "2017.12.06", "title": "AFP: Папа Франциск призова за зачитане на статуквото в Ерусалим"}
{"url": "http://www.focus-news.net/news/2017/12/06/2464485/evrodeputatat-eva-maydel-razvitieto-na-digitalnite-tehnologii-varvi-raka-za-raka-sas-svobodnoto-dvizhenie-na-danni-v-sayuza.html", "text": "Българският евродепутат от ГЕРБ/ЕНП Ева Майдел се срещна полския министър на дигитализацията Кристоф Шуберт на 5 декември в Брюксел. Това съобщиха от пресцентъра на ПП ГЕРБ. Двамата обсъдиха основните законодателни актове на Еврокомисията в сферата на Единния дигитален пазар.\r\n\"Развитието на дигиталните технологии върви ръка за ръка със свободното движение на данни в Съюза. То е основата върху, която се изгражда дигитализацията на нашия континент. Данните имат пряко отношение за създаването на нови услуги, нови възможности за бизнеса и потребителите, решенията за умен транспорт и инфраструктура и т.н. Важно е да работим бързо и качествено по този Регламент\", коментира Ева Майдел по време на двустранната среща.\r\nКристоф Шуберт и Ева Майдел обсъдиха предстоящото председателство на България, подготвеността на бизнеса за прилагането на Основния регламент за защита на личните данни, както и тристранните преговори по Регламента за личното пространство онлайн, които се очакват да започнат още този месец.", "date": "2017.12.06", "title": "Евродепутатът Ева Майдел: Развитието на дигиталните технологии върви ръка за ръка със свободното движение на данни в Съюза"}
{"url": "http://www.focus-news.net/news/2017/12/06/2464486/vanya-yordanova-etnolog-sveti-nikola-se-pochita-i-ot-momite-na-vazrast-za-zhenene-kato-se-vyarva-che-toy-mozhe-da-im-pomogne-da-si-nameryat-dobar-saprug.html", "text": "В традиционната българска култура свети Никола се почита като покровител на морската шир, езерата, реките, подводния свят, на моряците и рибарите. Това каза за Радио „Фокус“ – Смолян Ваня Йорданова, етнолог в Регионалния исторически музей – Смолян. Светецът заедно със Св. вмчца Варвара и Св. Сава, които се почитат на 4 и 5 декември, образуват един цялостен празнично обреден комплекс. Затова е и разпространена поговорката, в която се казва, че „Варвара вари, Сава пече, а Никола върви и яде с голямата лъжица и гости гощава“. По думите на Йорданова, освен като покровител на моряците и техните семейства, този светец се отбелязва и в семействата, в които е преживяно някакво премеждие и бедствие, почита се като семеен и родов покровител, като пазител на дома и имота. В тази връзка се устройват семейни чествания, познати като служба, курбани, оброци и други. Свети Никола се почита и от момите на възраст за женене, като се вярва, че той може да им помогне да си намерят добър съпруг и да бъдат щастливи. Тази вяра е свързана и с житието на светеца, в което се казва, че веднъж той дал на една вдовица три торби с жълтици, за да може да омъжи тя трите си дъщери. Девойките обикновено отивали на Никулден в черквата и се молели на светеца да им помогне, като обсипват иконата му с цветя и дарове.\r\nЙорданова подчерта, че Свети Никола е повелител на зимните студове и морските стихии. Това е светията, който пуска ледените ветрове, които разлюлява моретата и потапят кораби и лодки, затова на този ден всички лодки излизат от морето и така отдават почит на този светец. Сутринта на Никулден семействата на рибари и моряци отиват в църквата за тържествената литургия. Йорданова припомни и преданието, според което светецът бил с лодката си в морето, когато изведнъж излязла буря и подът на гемията, в която той бил, се пропукал. Тогава Свети Никола хванал един шаран и запушил с него дупката на лодката като така спасил останалите моряци, които плавали заедно с него. Така възникнал и обичаят в чест на светеца на празника му да се жертва шаран. На Никулден освен всички моряци и рибари, празнуват и всички с имената Никола, Николай, Николина и техните производни, каза още Ваня Йорданова.\r\nНели ГЕРГЬОВСКА", "date": "2017.12.06", "title": "Ваня Йорданова, етнолог: Свети Никола се почита и от момите на възраст за женене, като се вярва, че той може да им помогне да си намерят добър съпруг"}
{"url": "http://www.focus-news.net/news/2017/12/06/2464487/blagoevgrad-turisticheska-i-ski-zona-bansko-ne-se-uvelichava-s-nito-edin-kvadraten-metar.html", "text": "С предложените промени в действащия план за управление на НП „Пирин“ площта на туристическа и ски зона с център град Банско не се увеличава с нито един квадратен метър. Това съобщиха от пресцентъра на Община Банско във връзка с разпространена в медии публикация на група неправителствени организации.\r\nТвърденията в разпространената публикация са лъжи, целящи да злепоставят инициативата на Община Банско за разрешаване на дългогодишния проблем с опашките на долна станция на кабинковия лифт, като се измени Плана за управление на парка по начин, позволяващ на оператора на ски зоната да направи предложение за изграждане на втори кабинков лифт.\r\nВ името на истината, обръщаме внимание на държавните институции и обществото, че твърденията на групата НПО-та противоречи с основна фактология, част от която е плод дори на тяхната собствена работа по действащия план за управление на НП „Пирин“:\r\n- не отговаря на истината, че с измененията ще се увеличи територията с разрешено строителство в националния парк до 8000 декара. Площта на туристическата зона в НП „Пирин“ според действащия план към момента е 891.8 ха. или 8918 декара. Предложеното изменение касае единствено възможността в рамките на тази територия да се правят инвестиционни предложения, които от своя страна да преминат цялостната процедура по одобрение от държавните ведомства без никакви гаранции за положителен отговор. Това бе изразено от кмета на община Банско, г-н Георги Икономов. При внасянето на промените бе потвърдено от Министъра на околната среда и водите Нено Димов и от вицепремиера Валери Симеонов. По действащия план в частта „Норми и режими“ са работили експерти на зелените НПО-та, включително г-н Тома Белев, така че днешната лъжа и непознаване дори на размера на туристическата зона буди недоумение.\r\n- не отговаря на истината, че ще се изсичат вековни гори. Вековните гори в България са защитени със закон, като тяхното изсичане е забранено и в действащия план за управление на НП „Пирин“. Предложените изменение на плана не касаят по никакъв начин тези забрани. Тази лъжа също буди недоумение, т.к. г-н Тома Белев е лично отговорен за изработването на действащата забрана и би трябвало да е запознат с нейното съществуване и съдържание.\r\n- не отговаря на истината, че „Юлен“ АД – дружество, в което акционер е и община Банско – използва неправомерно концесионни площи. Както многократно стана ясно на проведената среща при вицепремиера Симеонов и спрямо резултатите от проверката на междуведомствената група, всички строежи и обекти в ски зона „Банско“ са законни. Законността им е потвърдена и от съда чрез над 60 съдебни решения. Неуважението на решения на изпълнителната и законодателна власт, потвърдени многократно от независимата съдебна власт, отново може да буди само недоумение. Община Банско призовава държавните институции да реагират и осъдят остро разпространението на подобни неистини, като ги разтълкуват като поредна атака срещу развитието на зимния туризъм в България, най- вероятно инспирирана от наши международни конкуренти. Успехът на подобни атаки застрашава конкурентноспособността на българския туризъм в европейски план, имайки предвид факта, че България вероятно е единствената европейска държава без нито един изграден нов ски лифт за последните 15 години. Що се отнася до Балканския полуостров, всички наши съседи поставят последователен и категоричен акцент върху развитието на планинския туризъм. Изразяваме благодарност към всички медии, които се въздържаха да разпространят подобни лъжи и манипулации.", "date": "2017.12.06", "title": "Благоевград: Туристическа и ски зона „Банско“ не се увеличава с нито един квадратен метър"}
{"url": "http://www.focus-news.net/news/2017/12/06/2464488/veliko-tarnovo-kmetat-na-svishtov-gencho-genchev-dade-start-na-parvoto-za-grada-praznichno-zapalvane-na-kolednata-ukrasa.html", "text": "Кметът на Свищов Генчо Генчев даде старт на първото за града празнично запалване на коледната украса, съобщиха от пресцентъра на Общината. В очакване на събитието жителите на Свищов се радваха на забавна програма за малки и големи, в която взеха участие аниматорска група „Веселяците“, първокласничката Ивайла Блажева от СУ „Николай Катранов“ и децата от Клуб за поп и рок изпълнители „Естрада“. Организаторите от община Свищов бяха предвидили много забавни моменти и изненади. Спонсорите бяха осигурили лакомства за децата, а срещата с Дядо Коледа пред къщичката с пощенска кутия за коледни желания беше едно от най-вълнуващите преживявания за тях. Безспорно обаче най-очакван беше моментът с обратното броене, в което се включиха всички, след което грейна коледната украса на града. Празникът завърши с блестяща заря в небето над Свищов.", "date": "2017.12.06", "title": "Велико Търново: Кметът на Свищов Генчо Генчев даде старт на първото за града празнично запалване на коледната украса"}
{"url": "http://www.focus-news.net/news/2017/12/06/2464489/burgas-gotova-e-stsenata-za-praznichnata-tseremoniya-za-vklyuchvane-na-praznichnite-svetlini.html", "text": "Готова е сцената, от която довечера около 18.00 часа ще бъдат включени празничните светлини на града. Това съобщиха от пресцентъра на Община Бургас. Върху нея ще се проведе концерт с участието на Владимир Ампов – Графа, Тони Димитрова, Росен Сеновски, Иван Ченов, НУМСИ „Панчо Владигеров“, ПФА „Странджа“, хор „Милка Стоева, Клуб по спортни танци „Бургас 75“, Духов оркестър с диригент Христо Кожухаров. Водещи ще са Мария Силвестър и Ники Станоев. Началото е в 17.30 часа.\r\nДядо Коледа е с шейната си на площад „Тройката“ в близост до елхата.", "date": "2017.12.06", "title": "Бургас: Готова е сцената за празничната церемония за включване на празничните светлини"}
{"url": "http://www.focus-news.net/news/2017/12/06/2464490/d-r-angel-dzhonev-rim-kyustendil-gradat-zaema-osobeno-myasto-v-parvata-svetovna-voyna.html", "text": "Кюстендил е избран за домакин на Международната конференция за Първата световна война, защото градът има особено място в този конфликт. Това каза пред Радио „Фокус“ – Кюстендил главен асистент д-р Ангел Джонев, историк към Регионален исторически музей – Кюстендил. „Тук е разположена главната квартира на действащата армия или образно казано градът се превръща във военна столица на България за целия световен конфликт от 1915 до 1918 година. Тук пристигат видни личности, гост е самият български монарх цар Фердинанд. Синът му, княз Борис, е офицер за поръчки, дори му е подготвена и той обитава една специална квартира в Кюстендил. Въобще градът е знаково място през Първата световна война“, каза Ангел Джонев. По думите му именно затова националният инициативен комитет тази година е предпочел Международната научна конференция „Първата световна война на Балканите и участието на България“ да бъде проведена в Кюстендил. Организатори са Община Кюстендил, Институт за исторически изследвания при Българската академия на науките, Регионалният исторически музей – Кюстендил и Македонският научен институт – София. „Очакват се много колеги, над 60 са заявените доклада. Имаме и такива от чужбина: от Полша, Гърция, Сърбия, Македония, Словения, Русия“, каза Ангел Джонев.\r\nВенцеслав ИЛЧЕВ", "date": "2017.12.06", "title": "Д-р Ангел Джонев, РИМ – Кюстендил: Градът заема особено място в Първата световна война"}
{"url": "http://www.focus-news.net/news/2017/12/06/2464491/afp-benyamin-netanyahu-se-vazdarzha-ot-komentar-za-planovete-na-amerikanskiya-prezident-da-priznae-erusalim-za-stolitsa-na-izrael.html", "text": "Министър-председателят на Израел Бенямин Нетаняху се въздържа от коментар по повод намерението на американския президент Доналд Тръмп да признае Ерусалим за столица на страната и да премести в града посолството на САЩ, предава AFP.\r\nВ първата си реч след потвърждаването на плана на Тръмп, Нетаняху се фокусира върху сигурността и икономическите отношения на Израел, но не засегна темата за спорното решение на американския държавен глава, което предизвика остра международна реакция. Тереза Герова", "date": "2017.12.06", "title": "AFP: Бенямин Нетаняху се въздържа от коментар за плановете на американския президент да признае Ерусалим за столица на Израел"}
{"url": "http://www.focus-news.net/news/2017/12/06/2464492/hurriyet-turtsiya-predupredi-oon-zaradi-erusalim.html", "text": "Турция предупреди ООН по повод твърденията, че президентът на САЩ Доналд Тръмп се готви официално да признае Ерусалим като столица на Израел, пише вестник Hurriyet. След заседание на Министерския съвет вицепремиерът и говорител на правителството Бекир Боздаг отговори на журналистически въпроси по темата. „ООН е отговорна за спазване на договореностите и собственото си решение за статута на Ерусалим; сега ООН трябва да даде отделна гаранция и уверение за охрана на този статут. Турция отново напомня на всеки за тези отговорности и гаранции. Призоваваме ви да не предприемате стъпки, които ще тласнат района в нов хаос, сражения и трагедия”, посочва още Бекир Боздаг, цитиран от Hurriyet. Георги Димов", "date": "2017.12.06", "title": "Hurriyet: Турция предупреди ООН заради Ерусалим"}
{"url": "http://www.focus-news.net/news/2017/12/06/2464493/zam-ministar-krasimir-tsipov-grazhdanite-na-sofiya-shte-badat-uvedomyavani-pone-den-po-rano-za-merkite-za-sigurnost-i-ogranicheniyata-v-dvizhenieto-po-vreme-na-evropeyskoto-predsedatelstvo.html", "text": "Гражданите на София ще бъдат уведомявани поне ден по-рано за мерките за сигурност и ограниченията в движението по време на европейското председателство. Това каза пред журналисти зам.-министърът на вътрешните работи Красимир Ципов в Ловеч, предаде репортер на Агенция „Фокус“. „Това, което предвиждаме по отношение на затваряне на пътни артерии, е свързано с придвижването от летището до сградата на НДК – това е бул. „Брюксел“, „Цариградско шосе“, „България“. Там ще има усилени мерки за сигурност. Около самия НДК ще има по-засилени мерки за сигурност, но това не означава, че ще бъде спрян достъпът изцяло до него и прилежащата му територия“, коментира той. По думите му се предвижда много по-засилено полицейско присъствие и проверки. „Изградили сме нашите системи и на територията на НДК и на парка около  него. Ще има входове и скенери, на които ще бъдат осъществявани съответните проверки. Достъпът до сградата на НДК ще се осъществява през т.нар. акредитационна система. Участниците ще се регистрират и ще получават бадж, с който ще имат право на достъп и движение през различните нива на сградата. Когато има по-голямо мероприятие ще направим необходимото най-късно на предходния ден да уведомим през медиите всички граждани на столицата какво предстои, какви мерки за сигурност ще бъдат предприети, какви ограничения в придвижването са възможни“, каза още Красимир Ципов. \r\nЛюба АЛЕКСИЕВА", "date": "2017.12.06", "title": "Зам.-министър Красимир Ципов: Гражданите на София ще бъдат уведомявани поне ден по-рано за мерките за сигурност и ограниченията в движението по време на европейското председателство"}
{"url": "http://www.focus-news.net/news/2017/12/06/2464494/temata-balgariya-v-makedonskite-medii-srabskiyat-premier-ana-barnabich-v-sofiya-albaniya-e-blagodarna-na-balgariya-za-zapadnite-balkani-zheleznitsa-po-koridor-8-obedinenie-na-pchelarite-obzor.html", "text": "Политическите и икономическите отношения с България, в контекста на развитието на сътрудничеството на Балканите, е важна тема за македонските медии, които съобщават че премиерът на Сърбия Ана Бърнабич пристига на двудневно посещение в София.\r\nЕлектронното издание „А1 ON\" предава, че в програмата на посещението са включени срещи с българския премиер Бойко Борисов, разговори с Кристалина Георгиева, директор на Световната банка и участие в международната конференция „По-силна регионална интеграция на Балканите\".„Локално\" допълва, че по време на срещата с Кристалина Георгиева ще бъде обсъдена икономическата ситуация в Сърбия и за проектите на Световната банка в страната.\r\nТелевизия „Сител\" отбелязва, че това е първото посещение на Бърнабич в София и констатира засилените двустранни контакти между България и Сърбия.\r\nТемата за посещението на сръбския премиер в София присъства във „Вести\", „Плюс Инфо\", държавната агенция „Макфакс\", агенция „МИА\" и др.„24 вести\" припомня, че лидерите на България, Сърбия, Гърция и Румъния ще се срещнат в петък, 8 декември 2017 г. в Белград и ще продължат разговорите за икономическото сътрудничество, два месеца след първата среща във Варна.\r\nВестник  „Вечер\" цитира албанският министър на външните работи Дитмир Бушати, който е изразил изключителното си задоволство от факта, че България поставя бъдещето на Западните балкани като основен приоритет на председателството на Европейския съвет.\r\nИзданието „Еmagazin\" съобщава, че през първите десет месеца на годината Македония е търгувала най-много с Германия, Великобритания, Гърция, Сърбия и България, като се позовава на Държавния институт за статистика.\r\nЕлектронното издание „Порта 3\" предава, че железопътните връзки с България и Албания ще бъдат изградени до края на 2025 г. като цитира изявление на европосланика Самуел Жбогер за важността на железопътната линия по Коридор № 8. Според изданието през 2019 г. трябва да е готов участъкът Куманово - Беляковце, а през 2018 г. трябва да започне строителството на участъка Беляковце - Крива Паланка. За връзка с Албания трябва да се изградят още 63 км. железен път, като общата дължина на линията по Коридор № 8 ще достигне 315 км. и ще струва около 500 млн. евро.„Слободен печат\" пише, че прилепското сдружение на пчеларите „Братство\" е подписало споразумение за партньорство с Асоциацията на производителите на мед във Варна и изтъква, че основната цел е обмяната на опит и търсенето на нови законодателни решения за защита на местното производство, изхождайки от еврочленството на България.\r\nПревод и редакция: Мариела Русева", "date": "2017.12.06", "title": "Темата България в македонските медии: Сръбският премиер Ана Бърнабич в София, Албания е благодарна на България за Западните Балкани, железница по Коридор № 8, обединение на пчеларите (ОБЗОР)"}
{"url": "http://www.focus-news.net/news/2017/12/06/2464495/veliko-tarnovo-nad-1-700-dushi-praznuvat-imen-den-na-nikulden-v-obshtina-gorna-oryahovitsa.html", "text": "Над 1 700 души празнуват имен ден на Никулден в община Горна Оряховица, съобщиха за Радио „Фокус“ – Велико Търново от местната администрация. Празнуващи има във всички населени места от общината, без изключение. Най-много са тези, които носят името Николай – 922, като 695 от тях са от Горна Оряховица, а в селата Писарево и Горски долен Тръмбеш има само по един. Следващите по численост в общината са мъжете с името Никола – 437. И докато в Горна Оряховица те са 285, в село Паисий си нямат нито един. Жените, носещи името Никол са 106, като 90 от тях живеят в Горна Оряховица. Николините в Общината са 87, а Николинките – 169. 20 мъже в Общината носят пък името Кольо.\r\nВ Горски Горен Тръмбеш и в Горски Долен Тръмбеш имениците са по 5, в Стрелец са 3, а в Паисий са само двама.\r\nНай-възрастния именик в Общината е 93-годишният Никола Николов, а най-младият е Никола Москов, който е само на 10 месеца. И двамата са от Горна Оряховица.\r\nЛуиза ТРАНЧЕВА", "date": "2017.12.06", "title": "Велико Търново: Над 1 700 души празнуват имен ден на Никулден в община Горна Оряховица"}
{"url": "http://www.focus-news.net/news/2017/12/06/2464496/ministar-valentin-radev-mvr-ne-e-izpolzvalo-nereglamentirano-srs.html", "text": "МВР не е използвало нерегламентирано специални разузнавателни средства (СРС). Това каза министърът на вътрешните работи Валентин Радев по време на дебатите по доклада на Националното бюро за контрол на СРС за 2016 г., предаде репортер на Агенция „Фокус“ . Министърът заяви, че 70 % са одобрените случаи за използване на СРС. Според него ефективността от използването им е около 20 %. Валентин Радев допълни, че заявители на СРС са главните дирекции на МВР, Софийската дирекция на вътрешните работи (СДВР) и всички областни дирекции на МВР. „Те заявяват съответните СРС. Ние искаме СРС само за тежки умишлени престъпления. Не делим хората на политици, журналисти, или други“, подчерта министър Радев. \r\nДеница КИТАНОВА", "date": "2017.12.06", "title": "Министър Валентин Радев: МВР не е използвало нерегламентирано СРС"}
{"url": "http://www.focus-news.net/news/2017/12/06/2464497/slavcho-velkov-ot-bsp-kam-boyko-rashkov-ima-li-nepravomerno-prilagane-na-srs-ta-spryamo-polititsi-i-magistrati.html", "text": "„Не е приложено нито едно СРС за тероризъм. Това е необяснимо. Не много отдавна вътрешният министър се похвали с много на брой разкрити телефонни измами, но се оказва, че те са най-малко”. Това заяви народният представител от „БСП за България” Славчо Велков от парламентарната трибуна, съобщиха от пресцентъра на НС на БСП. Той обясни, че според г-н Рашков, има трудности в бюрото, което води до извода, че се пречи на работата му. „С така наречените веществени доказателства за съда и от доклада на бюрото е видно, че има много случаи, когато тези веществени доказателства не се унищожават в законоустановения срок, а преди него”, обясни Велков. „Има случаи за неправомерно прилагане на СРС-та, за които бюрото е установило. Дали тези, за които е установено неправомерно прилагане, са уведомени, дали са предприети коригиращи действия? Дали такива хора водят съдебни дела срещу онези, които са нарушили правата им? Колко са тези случаи? Кои, като структура, са заявителите на исканията за прилагане на СРС-та?”, попита Славчо Велков. „Най-вече искам да попитам, дали има неправомерно установени случаи на неправомерно прилагане на СРС-та спрямо политици и магистрати? Дали има прилагани такива, независимо от времето, към политици, които в момента се намират в тази зала? Има ли от тях председатели на парламентарни групи? През последните месеци, седмици, дни бюрото продължава ли да установява случаи на неправомерно прилагане на СРС-та? Кой разрешава и кой потребява тази информация? Спазва ли се стриктно закона?”, продължи с въпросите Велков.\r\nНародният представител Александър Симов попита дали са подслушвани журналисти нерегламентирано. Той подчерта, че въпросът е важен, защото ако говорим за нещо подобно, то тогава трябва да се отмени и свободата на словото. „При условие, че когато биват подслушвани журналисти по подобен нерегламентиран начин, то свобода на словото можем да кажем, че няма“, категоричен е Симов. По думите му това подозрение отдавна витае в българското общество и много журналисти отдавна подозират нещо подобно. „Разчитам темата да бъде разчепкана до край. Важно е да знаем дали в България има скрита атака към свободната журналистика“, каза още Симов. \r\nНародният представител Иван Иванов попита: \"За да се подслушват политици, журналисти и магистрати - или има бум на престъпления в тези среди, или опит за контрол?\". Изненадан съм, че тази тема излиза отново на дневен ред. Мислех, че това е забравено някъде в периода 2010-2011 г, когато беше допуснат огромен брой СРС, изключително нисък брой съставени веществени доказателствени средства, постъпили в съда и усещането на българските граждани, че са много сериозно наблюдавани и контролирани в личния живот, особено когато Цветанов беше министър на вътрешните работи“, заяви народният представител от левицата Иван Иванов. Според него в доклада прави впечатление, че оттогава насам има спад в разрешенията за СРС, но голяма част от тях отново са били неползотворни, а най-големият заявител е МВР. „Прави впечатление и частта за защита на правата и свободите на гражданите за незаконосъобразно прилагане на СРС. За 2016 г има установени 5 такива категорично и са образувани 88 преписки и проверки за неправомерността за прилагане на СРС. Като за целият период - 2014-2016 г., са установени 19 категорични случая, прилагани спрямо четирима магистрати и четирима граждани“, уточни Иванов. Той изрази притеснение, че в доклада я няма информацията, излязла по медии от председателя на бюрото Бойко Рашков – 10% от тези 4885 разрешения за СРС са за журналисти, магистрати и други. „Или имаме бум на престъпленията сред тези среди, или имаме тенденция отново за контролиране на тези среди – политици, журналисти и магистрати“, коментира народният представител.", "date": "2017.12.06", "title": "Славчо Велков от БСП към Бойко Рашков: Има ли неправомерно прилагане на СРС-та спрямо политици и магистрати"}
{"url": "http://www.focus-news.net/news/2017/12/06/2464498/pametta-za-izvestniya-gabrovets-ivan-hadzhi-berov-otnovo-ozhivya-v-evropeyskiya-parlament.html", "text": "Прожекция на български документален филм за живота и делото на габровския индустриалец се състоя в сградата на Европарламента в Брюксел под патронажа на  евродепутата Момчил Неков. Това съобщиха от пресофиса на Момчил Неков. Режисьор на филма е Емил Михов, оператор и автор на идеята е Милен Василев, а сценарист - Красимира Христова.\r\n„Дързостта да бъдеш пръв“ разказва историята на Иван Хаджи Беров. Известният някога габровец създава първата в България фабрика за производство на фини вълнени платове и първата водноелектрическа централа за индустриални нужди. Благодарение на неговата находчивост и предприемчивост, Габрово е наричан „българският Манчестър“, а Хаджи Беров си спечелва славата на „Патриарх на българската индустрия”.\r\n„Вярвам, че като потомци на велики българи като Ботев и Левски имаме дълга да  запазим спомена и паметта за тези, които днес ни дават повод да се гордеем. Да се гордеем с това, че сме Българи и сме оставили нещо на света. Да се гордеем, но и да помним дълга, че трябва да предадем тази памет на своите деца и внуци. Не спазим ли този дълг, имена като Иван Хаджи Беров ще потъват в забрава“, заяви Момчил Неков. \r\nНеков приветства Милен Василев и Емил Михов, които присъстваха на прожекцията в ЕП и предоставиха допълнителни интересни факти от живота на Иван Хаджи Беров на публиката. Специален гост беше и Даниела Бабикян, която е пра-пра внучка на известния габровец. „Похвални са усилията  на създателите на филма, които без никаква помощ от държавата и изцяло с лични средства създават лентата, благодарение на която паметта за този велик българин отново оживя“, заяви Неков.", "date": "2017.12.06", "title": "Паметта за известния габровец Иван Хаджи Беров отново оживя в Европейския парламент"}
{"url": "http://www.focus-news.net/news/2017/12/06/2464499/gl-prokuror-sotir-tsatsarov-v-parlamenta-be-narisuvana-apokaliptichna-kartina-v-koyato-samo-byuroto-za-kontrol-na-srs-poznava-zakona-moite-uvazheniya-no-tova-ne-e-taka.html", "text": "Бе нарисувана една апокалиптична картина на масови нарушения, в която институциите общо взето мълчат, а Националното бюро се оказва единствената институция, което познава закона, спазва го и се бори срещу нашите безобразия. Моите уважения, но това не е така. Това каза главният прокурор на Р България Сотир Цацаров в дебатите по гласуването на Доклада на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. „Нямах намерение или желание да се изказвам, не защото нямам какво да кажа, а защото ние имаме само със статут на гости. Поисках думата след изказването на председателя на Националното бюро за контрол на СРС“, посочи той. „Не мога да не отговоря на някои неща, за които бяха изнесени факти- дълбоко неверни, за съжаление“, заяви главният прокурор. „За наше съжаление, поне 80% от това, което се чу в залата, имаше политическа окраска. Това, което трябваше да има юридическа окраска, при цялото ми уважение към колегите, бе лишено от доста юридическа окраска“, коментира той. „Оказа се, че институциите тънат в мълчание, на няколко пъти бяха отправени упреци за мълчание и към мен“, посочи Сотир Цацаров и допълни, че няма сигнал на бюрото, който да не е получило отговор под формата на прокурорско постановление. \r\nБиляна ИВАНОВА", "date": "2017.12.06", "title": "Гл. прокурор Сотир Цацаров: В парламента бе нарисувана апокалиптична картина, в която само бюрото за контрол на СРС познава закона - моите уважения, но това не е така"}
{"url": "http://www.focus-news.net/news/2017/12/06/2464500/blagoevgrad-kolona-ot-avtomobili-se-e-obrazuvala-na-glaven-pat-e-79-na-izhoda-na-grada-v-posoka-gkpp-kulata.html", "text": "Колона от автомобили се е образувала на главен път Е-79, на изхода на града, в посока ГКПП „Кулата“, поради извършване на ремонтни дейности, съобщи слушател на Радио \"Фокус\"", "date": "2017.12.06", "title": "Благоевград: Колона от автомобили се е образувала на главен път Е-79, на изхода на града, в посока ГКПП „Кулата“"}
{"url": "http://www.focus-news.net/news/2017/12/06/2464501/gl-prokuror-sotir-tsatsarov-nyama-masovo-podslushvane-na-polititsi-magistrati-i-zhurnalisti.html", "text": "Няма масово подслушване на политици, магистрати и журналисти. Това каза главният прокурор Сотир Цацаров по време на дебатите по доклада на Националното бюро за контрол на СРС за 2016 г., предаде репортер на Агенция „Фокус“. „Не чух отговор на два въпроса. Подслушване на журналисти? Не. Масово подслушване на политици, магистрати, журналисти? Не. Това, че се намираме в условията на открито заседание съвсем не е оправдание да кажем, че такова може да има“, коментира Цацаров. Според него твърденията, че 10 % от всички СРС-та касаят журналисти, политици и магистрати са дълбоко неверни. „Защо са най-голям брой разрешенията за използване на СРС в Специализирания съд? Защото той издава разрешение за подслушване на организирани престъпни групи, а една група е минимум от трима души“, поясни Цацаров. \r\nДеница КИТАНОВА", "date": "2017.12.06", "title": "Гл. прокурор Сотир Цацаров: Няма масово подслушване на политици, магистрати и журналисти"}
{"url": "http://www.focus-news.net/news/2017/12/06/2464502/haskovo-12-fotografii-vklyuchva-kalendarat-na-obshtinata-za-2018-godina.html", "text": "12 фотографии включва календарът на Община Хасково за 2018 година. Това съобщиха от пресцентъра на Община Хасково. Те са дело на Габриела Нанева, Гергина Георгиева и Селин Миткова от Фотоклуба към Младежки център с ръководител Слявян Костов. Фотографиите са обработени със специален софтуер и наподобяват картини с маслени бои. Платната бяха част от изложба под надслов „Три“ в галерия Форум. Изложба се прави за първи път в Хасково. Кметът Добри Беливанов благодари на младите хора за отличната им работа и заяви, че календара на Общината е като нейна визитка и той се гордее с тази визитка. Беливанов връчи на фотографите грамоти за участие в календара и сувенирни сребърни монети.\r\n„Първообразът на фотографията е изобразителното изкуство. С тази изложба правим жест и реверанс към изкуството, откъдето е тръгнала фотографията. Да съчетаеш двете изкуства, особено когато имаш отношение и към едното, и към другото с еднаква страст, е наистина голямо удоволствие. Трите момичета имат по-ценно нещо от всеки софтуер – те имат усещане за перфектна композиция и игра с цветовете. Хасково позира пред тях със своята фотогеничност“, каза при откриването Славян Костов. Той благодари за доверието и подкрепата на кмета за осъществяването на фотографиите и изложбата.  \r\nНа откриването на изложбата присъства и Веселина Делчева ръководител на школа „Колорит“, където рисуват и трите момичета. Гост при откриването бе и Гергана Гочева заместник директор на ЕГ “Проф. д-р Асен Златаров“, където учат Селин и Габриела. Гергина е студентка в Нов български университет.\r\nАвторите на фотосите изразиха надежда, че всеки може да види Хасково от техния ъгъл - красив, топъл, уютен, пазещ хилядолетна история модерен град. Цяла година са снимали фотографите за да могат да уловят различните сезони в града. \r\nИзложбата остава в галерията до 14 декември, след което платната ще бъдат експонирани в сградата на Общината.", "date": "2017.12.06", "title": "Хасково: 12 фотографии включва календарът на Общината за 2018 година"}
{"url": "http://www.focus-news.net/news/2017/12/06/2464503/tsvetan-kitov-dato-izpolzvali-sme-srs-ta-samo-i-edinstveno-spored-zakona.html", "text": "Използвали сме специални разузнавателни средства (СРС) само и единствено според закона. Това каза председателят на ДАТО Цветан Китов по време на дебатите по доклада на Националното бюро за контрол на СРС за 2016 г., предаде репортер на Агенция „Фокус“.  Той поясни, че при всички проверки, които е изпълнявало Националното бюро за контрол на СРС, в рамките на ДАТО са срещали пълно съдействие. \r\nДеница КИТАНОВА", "date": "2017.12.06", "title": "Цветан Китов, ДАТО: Използвали сме СРС-та само и единствено според закона"}
{"url": "http://www.focus-news.net/news/2017/12/06/2464504/sofiya-metalna-kasa-s-dokumenti-i-sumata-ot-7-800-leva-e-otkradnata-ot-pomeshtenie-na-darzhavnoto-gorsko-stopanstvo-slivnitsa.html", "text": "Метална каса с документи и сумата от 7 800 лева е открадната от помещение на Държавното горско стопанство - Сливница. Това съобщиха от ОДМВР - София. Около 0.40 часа на 5 декември в ОДМВР - София бил получен сигналът от частна охранителна фирма за разбито помещение, стопанисвано от Държавното горско стопанство в Сливница. Извършен е оглед на местопроизшествието, при който е установено, че е отнета метална каса с документи и сумата от 7 800 лева. По случая е образувано досъдебно производство.", "date": "2017.12.06", "title": "София: Метална каса с документи и сумата от 7 800 лева е открадната от помещение на Държавното горско стопанство - Сливница"}
{"url": "http://www.focus-news.net/news/2017/12/06/2464505/anton-kutev-bsp-korneliya-ninova-podslushvana-li-e.html", "text": "Корнелия Нинова подслушвана ли е? Това попита заместник-председателят на ПГ на „БСП за България“ Антон Кутев  по време на дебатите по доклада на Националното бюро за контрол на СРС за 2016 г., предаде репортер на Агенция „Фокус“.  „Главният прокурор каза, че няма масово подслушване на политици. Мисля, че времената на масовото подслушване на политици минаха. Въпросът е има ли в тази зала ключови политици, които са нерегламентирано подслушвани? Има ли председатели на парламентарни групи, които са нерегламентирано подслушвани?“, попита Кутев. \r\nДеница КИТАНОВА", "date": "2017.12.06", "title": "Антон Кутев, БСП: Корнелия Нинова подслушвана ли е"}
{"url": "http://www.focus-news.net/news/2017/12/06/2464506/dimitar-georgiev-dans-za-2016-g-imame-10-sluchaya-po-koito-sa-prilagani-srs-ta-za-terorizam.html", "text": "За 10 случая са прилагани специалните разузнавателни средства (СРС) за тероризъм. Това каза председателят на ДАНС Димитър Георгиев по време на дебатите по доклада на Национланото бюро за контрол на СРС за 2016 г., предаде репортер на Агенция „Фокус“. „По отношение на това дали има прилагани СРС-та за тороризъм - да, за 2016 г. имаме 10 случая, по които са прилагани СРС-та за тероризъм. По отношение на споменатото от гл. прокурор Сотир Цацаров, че няма масово подслушване на политици и магистрати - да, така е. Нямаме никакви подслушвания на журналисти. Това трябва да стане ясно и да не се представя под различна форма с оглед неразбиране“, каза Георгиев. Според него ДАНС има различни гледни точки с Националното бюро за контрол на СРС по отношение на случаи, свързани с прилагането на Закона за СРС. „В тази връзка сме изготвили писма до председателя на Комисията за контрол над службите и СРС, като сме помолили да се направи едно заседание на комисията“, каза той. По думите му така ще се изчисти прилагането на закона и разминаванията. \r\nДеница КИТАНОВА", "date": "2017.12.06", "title": "Димитър Георгиев, ДАНС: За 2016 г. имаме 10 случая, по които са прилагани СРС-та за тероризъм"}
{"url": "http://www.focus-news.net/news/2017/12/06/2464507/sofiya-zadarzhani-sa-dvama-mazhe-za-vaorazhen-grabezh-na-17-godishno-momche.html", "text": "Задържани са двама мъже за въоръжен грабеж на 17-годишно момче. Това съобщиха от пресцентъра на МВР. Престъплението е извършено на 29 ноември. За броени дни служители на Девето РУ са разкрили извършителите. На 29 ноември майката на 17-годишното момче подала сигнал в полицията, че синът ѝ бил заплашен с газов пистолет от двама непознати, които го принудили да се качи в автомобила им, отнели от джоба на якето му 156 лева, след което го освободили. В резултат на проведените оперативно-издирвателни и процесуално-следствени действия в рамките на образуваното досъдебно производство били установени и задържани извършителите - 22-годишен мъж с инициали М. П. и 26-годишен с инициали К. Г. от София. При залавянето им у тях били открити два газови пистолета и полиетиленово пликче, съдържащо около 10 г марихуана. След доклад на събраните материали в Софийската районна прокуратура М. П. и К. Г са привлечени като обвиняеми за престъпление по чл. 198 от НК и са им наложени мерки за неотклонение „Задържане под стража“ за срок до 72 часа.", "date": "2017.12.06", "title": "София: Задържани са двама мъже за въоръжен грабеж на 17-годишно момче"}
{"url": "http://www.focus-news.net/news/2017/12/06/2464508/boyko-rashkov-natsionalno-byuro-za-kontrol-na-srs-ne-obvinyavam-glavniya-prokuror-no-ne-e-vyarno-che-nyama-nash-signal-koyto-da-ne-e-poluchil-otgovor-ot-prokuraturata.html", "text": "Не е вярно, че няма сигнал на бюрото, който да не е получил отговор от Прокуратурата. Не обвинявам главния прокурор, но решихме да го сигнализираме, за да знае какво се случва в Прокуратурата. Поне да разпореди на прокурорите си да ни отговорят. Това каза председателят на Националното бюро за контрол на специалните разузнавателни средства Бойко Рашков по време на дебатите по гласуването на доклада на бюрото за извършената дейност през 2016 година, предаде репортер на Агенция „Фокус“. „Имаме случаи на уведомени граждани, че са подслушвани неправомерно, които са завели дела. Няма реакция на Прокуратурата“, посочи той. „Ще оставя без коментар това, че изказването ми е било пълно с критики към парламента“, уточни Бойко Рашков. „През тези 4 години наблюдавахме безобразни съдебни актове, но ние нито сме ги изменяли, нито отменяли, защото нямаме такива правомощия. Изпращали сме ги само до компетентните органи. ВСС не е взел никакво отношение или най-малкото нямаме обратна информация за това“, обясни той. „Има 3 случая, в които имаме отказ да се запознаем с материали на ДАНС. Един от случаите касае много известен човек, който не е в залата. Но друг човек е в залата. Няма съмнение, че възпирането на бюрото да се запознае с материалите, на които се основава искането е свързано точно с този човек“, допълни председателят на бюрото за контрол на СРС. „Да виждате нещо политическо в изказването ми? Искаме просто да си свършим работата“, попита той. \r\nБиляна ИВАНОВА", "date": "2017.12.06", "title": "Бойко Рашков, Национално бюро за контрол на СРС: Не обвинявам главния прокурор, но не е вярно, че няма наш сигнал, който да не е получил отговор от Прокуратурата"}
{"url": "http://www.focus-news.net/news/2017/12/06/2464509/s-21-poveche-sa-razresheniyata-za-prilagane-na-srs-prez-2016-g-spryamo-2015-g.html", "text": "Народните представители приеха Доклада на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. Докладът бе приет с 182 гласа „за“, 1 „против“ и 3 „въздържал се“. В доклада през 2016 година се констатира увеличение с 21.09% на разрешенията за прилагане на СРС по отношение на лица и обекти спрямо 2015 година. \r\nПрез 2016 година са започнали процедури за СРС спрямо 2749 лица, като през 2015 година са с около 100 по-малко. Най-голям брой инициирани процедури са инициирани от МВР- 56.2% , от Прокуратурата са 33.39%, а от ДАНС- 10.08%. \r\nДепутатът от БСП Александър Симов обърна внимание на въпроса дали са прилагани СРС спрямо журналисти. „Важно е да знаем такива конкретни неща, дали в България има скрита атака към свободната журналистика“, заяви той. \r\nНародните представители за втори път отхвърлиха предложението на БСП гласуването на доклада да бъде закрито. \r\n Биляна ИВАНОВА", "date": "2017.12.06", "title": "С 21% повече са разрешенията за прилагане на СРС през 2016 г. спрямо 2015 г."}
{"url": "http://www.focus-news.net/news/2017/12/06/2464510/blagoevgrad-preskonferentsiya-za-starta-na-noviya-zimen-sezon-v-bansko-shte-se-provede-na-7-dekemvri.html", "text": "Пресконференция за старта на новия зимен сезон в Банско ще се проведе в града на 7 декември. Това съобщиха от пресцентъра на Общината. Събитието ще се състои от 11.00 часа в зала „Родина“ на стадион „Васил Левски“. Ще присъстват кметът на Банско Георги Икономов, Иван Обрейков, маркетинг директор на „ЮЛЕН“ АД и Наталия Каширская, главен мениджър на „Кемпински хотел Гранд Арена Банско“.", "date": "2017.12.06", "title": "Благоевград: Пресконференция за старта на новия зимен сезон в Банско ще се проведе на 7 декември"}
{"url": "http://www.focus-news.net/news/2017/12/06/2464511/chetirima-magistrati-sa-podslushvani-nepravomerno-prez-2016-g.html", "text": "През 2016 година петима граждани са били уведомени, че спрямо тях са прилагани неправомерно СРС, като четирима от тях са магистрати. Това сочи приетият от парламента доклад на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. 5 са по сигнал на други институции, а за две бюрото се е самосезирало. През 2016 година са образувани 88 преписки за проверки на правомерността на прилагане на СРС. От тях 81 са по сигнали на граждани, между които петима депутати от 43-тото НС, 13 магистрати и 9 адвокати. Според членовете на бюрото трябва да се определи компетентния съд, разрешаващ прилагането на СРС в случай на организирана група с участие на магистрат. \r\nБиляна ИВАНОВА", "date": "2017.12.06", "title": "Четирима магистрати са подслушвани неправомерно през 2016 г."}
{"url": "http://www.focus-news.net/news/2017/12/06/2464512/prez-2016-g-srs-sa-izpolzvani-nay-chesto-za-organizirani-prestapni-grupi.html", "text": "През 2016 година СРС са използвани най-често за организирани престъпни групи- 42.05%. Това сочи приетият от парламента доклад на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. 14% от СРС са за наркотични вещества, 6.12% за акцизни стоки, 4.69% за кражба, 3.19% за измама и 1.88% за подкуп. Ръстът на използваните СРС за организирани престъпни групи през 2016 година е над два пъти в сравнение с 2015 година. Бюрото констатира, че през 2016 година съдебният контрол върху използването и прилагането на СРС е значително завишен. \r\nБиляна ИВАНОВА", "date": "2017.12.06", "title": "През 2016 г. СРС са използвани най-често за организирани престъпни групи"}
{"url": "http://www.focus-news.net/news/2017/12/06/2464513/obshtinska-banka-detski-praznik-po-povod-profesionalniya-praznik-na-bankerite.html", "text": "Общинска банка проведе ден на отворените врати за деца по повод професионалния празник на банкерите. Това съобщиха от пресцентъра на Общинска банка. Учениците от 3-г клас на 1 ОУ “Пенчо П. Славейков“ в София влязоха в ролята на банкери за един ден. Те бяха специален гост на Общинска банка по повод професионалния празник на банкерите днес и се запознаха с принципите на банковата система, как функционират банките, какво са депозити, как се теглят пари, какво е да си банкер, но също така и взимаха банкови решения.\r\nСпециален лектор на учениците беше Сашо Чакалски, председател на УС и изпълнителен директор на Общинска банка. Децата се включиха в работния процес и като истински мениджъри даваха предложения и становища. Учениците влязоха на кредитен съвет, където разбраха как се предоставя ипотечен кредит за закупуване на ново жилище. Те разгледаха и едно от най-интересните места във всяка банка – обществения трезор, където имаха възможност и да боравят със сейф. На финала, за спомен, децата си направиха селфи с банкерите.\r\n„За нас е удоволствие за  банкерския празник да ни гостуват ученици. Сред тях се крият бъдещи банкери. Но каквото и да решат да правят, за тях е важно да са по-информирани по темата финанси, да знаят как да боравят с парите и как работят банките. И с тази инициатива се надяваме, че сме допринесли да развият повече умения да управляват финансите си“, коментира Сашо Чакалски, председател на УС и изпълнителен директор на Общинска банка.\r\n„Страхотно беше, особено да влезем в трезора, във всички филми все от там дават кадри“, убедена беше 9-годишната Магдалена. „За децата беше изключително интересно и те научиха много неща за банковата система“, каза класната г-жа Ваня Михайлова.\r\nОбразователната инициатива е в продължение на съвместната кампания на Общинска банка и Столична община за финансова грамотност на ученици, проведена през миналата година. Тогава Дончо Барбалов, заместник-кмет по направление \"Финанси и стопанска дейност\" на Столична община и Сашо Чакалски, председател на УС и изпълнителен директор на Общинска банка изнесоха лекции в няколко столични училища. \r\nОбщинска банка е лидер в общинското кредитиране, подпомагайки развитието на общините. Тя се развива успешно, печалбата й расте, като само за 2017 година общият обем на предоставеното финансиране за общините под формата на кредити и облигации нараства с 34%. То е в размер на 138 млн. лв., които формират пазарен дял на банката от 46,6%.  Тази година Moody`s отново потвърди стабилния рейтинг на Общинска банка.", "date": "2017.12.06", "title": "Общинска банка проведе ден на отворените врати за деца по повод професионалния празник на банкерите"}
{"url": "http://www.focus-news.net/news/2017/12/06/2464514/kyustendil-izlozhba-s-reproduktsii-na-vasil-stoilov-i-na-vasiliya-stoilova-beshe-otkrita-v-chitalishte-bratstvo.html", "text": "Изложба с репродукции на Васил Стоилов и на Василия Стоилова беше открита в читалище „Братство” в Кюстендил, предаде репортер на Радио „Фокус” – Кюстендил. 25 картини са подредени в салоните на читалището. Платната му са разнообразни, от всички жанрове на живописта: битова живопис, интериор, натюрморт, пейзаж, портрет. Предпочитана от Васил Стоилов техника е акварелът, а платната му се отличават с точност на рисунъка, лекота на колорита и любов към детайла. Василия Стоилова е внучка на известния художник Васил Стоилов и правнучка на поета Пейо Яворов, решила да сложи край на живота си твърде рано. Василия Стоилова е дъщеря на известния в цял свят музикант акад. Атанас Куртев. Изложбата беше открита от неговия председател Иван Андонов. \r\n„Радвам се, че в празничния Никулден може да открием тази изложба. Тя е част от нашата програма, свързана с Коледно-Новогодишните празници в Кюстендил”, каза Иван Андонов. По думите му се показва част от творчеството на големия български художник Васил Стоилов и на неговата внучка – Василия Стоилова. „Те са свързани с нашия град и с читалището, защото Василия е дъщеря на известния музикант академик Атанас Куртев, с когото провеждаме Международния фестивал за пианисти „Велики учители”. Показани са различни техники и стилове”, каза Иван Андонов. Изложбата ще бъде в читалище „Братство” до края на месец декември.\r\nВенцеслав ИЛЧЕВ", "date": "2017.12.06", "title": "Кюстендил: Изложба с репродукции на Васил Стоилов и на Василия Стоилова беше открита в читалище „Братство”"}
{"url": "http://www.focus-news.net/news/2017/12/06/2464515/vidin-ikona-na-sveti-nikolay-be-potopena-vav-vodite-na-reka-dunav.html", "text": "Икона на Свети Николай бе потопена във водите на река Дунав край Видин предаде репортер на Радио „Фокус“ – Видин. Традицията е от няколко години и ритуалното потапяне става на брега на реката от катер на Гранична полиция. Присъстващите хвърлиха цветя и венци с послание за мир, вяра и  справедливост между хората. \r\nПразникът започна със света литургия в митрополитския храм „Свети Николай Чудотворец“, отслужена от архимандрит Антим, протосингел на Видинската митрополия. На литургията присъстваха кметът на Общината Огнян Ценков, областният управител Албена Георгиева и регионалният мюфтия Неджати Али. На литургията бе запалено уникално сребърно кандило във формата на кораб. То е подарено през 1872 г. от Видинския златарски еснаф на църквата „Света Петка“. \r\nВ митрополитския храм „Свети Николай“ за празника монахините от Клисурския манастир донесоха част от мощите на свети Николай, която се съхранява в Чипровския манастир. След построяването на митрополитския храм „Свети Николай Чудотворец“ през 1930 годината кандилото се съхранява в нея и се пали на храмовия празник. След литургията литийно шествие с иконата на свети Николай, хоругви, водено от духовия оркестър на Видин, архимандрит Антим, кмета Огнян Ценков и областния управител Албена Георгиева се отправи към брега на Дунав.\r\nОсветен бе празничен курбан, който бе раздаден на хората, дошли да почетат празника, а от Видинската митрополия раздадоха и осветени икони на Св. Николай.\r\nАнна ЛОЗАНОВА", "date": "2017.12.06", "title": "Видин: Икона на Свети Николай бе потопена във водите на река Дунав"}
{"url": "http://www.focus-news.net/news/2017/12/06/2464516/danail-kirilov-gerb-glasuvah-protiv-doklada-na-byuroto-za-kontrol-na-srs-zashtoto-be-izpolzvan-po-grub-politicheski-nachin-i-za-manipulatsiya-na-obshtestvenoto-mnenie.html", "text": "Гласувах „против“ доклада на Бюрото за контрол на СРС, защото бе използван по груб политически начин и за манипулация на общественото мнение. Това каза в отрицателен вот народният представител от ПГ на ГЕРБ и председател на Правна комисия Данаил Кирилов след приемане на доклада на Националното бюро за контрол на СРС за 2016 г., предаде репортер на Агенция „Фокус“.  Според него с този доклад се създава внушение, че съществуват еди-какви си проблеми. \"При това в дебата, ние дадохме възможност на един от членовете на колективен орган да изразява лични мнения. Никой в дебата не попита за кои от тези констатации, за кои от тези внушения имаме решение на този колективен орган, с пълен или с частично непълен състав. Това не е в полза на обективната истина, както не е в полза на развитието и правоприлагането“, посочи Кирилов.  Той заяви, че живот и здраве до следващата процедура по избор на председател на Бюрото, ще знае какво да пита. \r\nДеница КИТАНОВА", "date": "2017.12.06", "title": "Данаил Кирилов, ГЕРБ: Гласувах „против“ доклада на Бюрото за контрол на СРС, защото бе използван по груб политически начин и за манипулация на общественото мнение"}
{"url": "http://www.focus-news.net/news/2017/12/06/2464517/shumen-obshtinskiyat-mladezhki-savet-obyavyava-konkurs-za-koledna-ukrasa.html", "text": "Общинският младежки съвет - Шумен обявява конкурс за най-оригинална коледна украса и призовава гражданите на общината да украсят местата, където живеят, работят или учат. Това съобщиха от пресцентъра на Общината. До 20 декември всеки, който пожелае да участва в конкурса, може да изпраща снимки с празнична украса на фасади на сгради, витрини на магазини, офиси, заведения, междублокови пространства, градини, домове, балкони и прозорци. Снимките могат да бъдат изпращани в съобщение на официалната страница на Общинския младежки съвет в социалната мрежа или чрез имейл на . Авторите на снимките трябва да опишат мястото, което са номинирали, да посочат име, адрес и телефон за връзка. Снимките ще бъдат публикувани на Фейсбук страницата на Общинския младежки съвет, като участниците могат да се отбелязват на снимките и да харесат страницата на ОМС Шумен.  \r\nОтличията и наградите ще присъди комисия, съставена от представители на Общинския младежки съвет, отдел „Култура, младежки дейности и спорт“ и представители на местните медии. Ще има и една награда за коледната ураса, която получи най-много харесвания на страницата в социалната мрежа.", "date": "2017.12.06", "title": "Шумен: Общинският младежки съвет обявява конкурс за коледна украса"}
{"url": "http://www.focus-news.net/news/2017/12/06/2464518/dimitar-georgiev-dans-garantiram-che-nezakonno-podslushvane-nyama-nito-edno-srs-ne-e-prilozheno-bez-razreshenie-ot-sadiya.html", "text": "Гарантирам, че незаконно подслушване в ДАНС няма. Това каза пред журналисти в Народното събрание председателят на ДАНС Димитър Георгиев след приемането на доклада за дейността на бюрото за контрол на СРС през 2016 година, предаде репортер на Агенция „Фокус“. „Всичко е било в пълните изисквания на закона. Нямаме нито едно СРС, което сме приложили без разрешение от съдия“, заяви той. „Имаме 10 случая за тероризъм, по които се работи и са прилагани СРС в рамките на 2016 година. Продължава да се работи и по корупцията“, обясни Димитър Георгиев. „Сами се убедихте, че в коментарите, които бяха направени в зала, става въпрос за минали периоди“, каза още той. \r\nБиляна ИВАНОВА", "date": "2017.12.06", "title": "Димитър Георгиев, ДАНС: Гарантирам, че незаконно подслушване няма, нито едно СРС не е приложено без разрешение от съдия"}
{"url": "http://www.focus-news.net/news/2017/12/06/2464519/korneliya-ninova-bsp-danail-kirilov-zaplashi-izbraniya-legitimno-predsedatel-na-byuroto-za-kontrol-na-srs-ochakvah-da-bade-izgonen-ot-tribunata.html", "text": "Току-що депутат от управляващото мнозинство заплаши избрания легитимно председател на Бюрото за контрол на СРС. Това каза лидерът на БСП Корнелия Нинова  във връзка с изказването на  председателя на Правна комисия Данаил Кирилов след приемане на доклада на Националното бюро за контрол на СРС за 2016 г., в което той поясни, че на следващата процедура по избор на председател на бюрото, ще знае какво да пита, предаде репортер на Агенция „Фокус“.  Според Корнелия Нинова това е поредната капка в морето от грубото погазване на принципите на правовата държава. „Този човек тук е в качеството си на директор, на Националното бюро, което ние сме избрали. За това, че е казано мнението на това бюро, вие го заплашвате с политическо уволнение“, каза Нинова и се обърна към председателя на Народното събрание и й заяви, че е очаквала да изгони Данаил Кирилов от трибуната.\r\n„Вашите заплахи за неговото уволнение са политически натиск, за това че говори истината. Това е злоупотреба със свободата на словото, с професионалната свобода, с каквато искате свобода“, се обърна Нинова към Данаил Кирилов. \r\nДеница КИТАНОВА", "date": "2017.12.06", "title": "Корнелия Нинова, БСП: Данаил Кирилов заплаши избрания легитимно председател на Бюрото за контрол на СРС – очаквах да бъде изгонен от трибуната"}
{"url": "http://www.focus-news.net/news/2017/12/06/2464520/borislav-sarafov-e-noviyat-direktor-na-natsionalnata-sledstvena-sluzhba.html", "text": "С пълно мнозинство от 11 гласа „За” Прокурорската колегия на Висшия съдебен съвет (ВСС) избра Борислав Сарафов за директор на Националната следствена служба (НСлС), предаде репортер на Агенция „Фокус”. Сарафов бе единственият кандидат за поста, а мястото бе овакантено след като предходният директор Евгени Диков бе избран и встъпи в длъжност като член на настоящия състав на ВСС.\r\nПреди да бъде гласувана кандидатурата му, Сарафов защити концепцията си за работа като директор на НСлС и отговори на въпроси на членове на Прокурорската колегия, както и на такива, постъпили от неправителствени и професионални организации. Той заяви решимост натовареността с дела на НСлС да достигне оптимални нива, които да позволят както качествено и срочно разследване по възложените досъдебни производства, така и разумно уплътняване на работното време. \r\nСарафов изведе на преден план и необходимостта от срочно провеждане на конкурси за запълване на свободните щатни длъжности за следователи, както и оптимизиране работата на специализираните отдели. Концепцията му предлага и стриктно прилагане на принципите за специализация, екипност и взаимодействие на следователите с наблюдаващите прокурори, както и все по-активно използване на съвременната форма на разследване – т.нар. JIT (съвместни екипи за разследване). \r\nВ концепцията му са предвидени и мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Според него подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, включително изпирането на пари.  \r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г.  \r\nИван ЛАЗАРОВ", "date": "2017.12.06", "title": "Борислав Сарафов е новият директор на Националната следствена служба"}
{"url": "http://www.focus-news.net/news/2017/12/06/2464521/sliven-v-obshtestveni-sgradi-eksponirat-izlozhbi-na-koledni-kartichki-izraboteni-ot-detsa.html", "text": "Сградите на Община Сливен, Регионална библиотека „Сава Доброплодни“, зала „Сливен“, Държавен куклен театър – Сливен, социални и здравни заведения стават изложбени зали за коледни картички. Това съобщиха от пресцентъра на Община Сливен. Те са изработени от деца в рамките на традиционния конкурс „Коледна магия“. Изложбата се открива днес и ще продължи до 31 декември. „Картичките ще бъдат насочени към хора в неравностойно положение, с които да ги поздравим за празниците“, заяви заместник-кметът Пепа Чиликова. \r\nЧаст от картичките ще бъдат предлагани с благотворителна цел. Средствата, събрани от тях ще се добавят към сумата за спасяване на паметника на Шести артилерийски полк.\r\nКонкурсът за коледна картичка на библиотеката се провежда и тази година. Награждаването ще бъде на 22 декември.", "date": "2017.12.06", "title": "Сливен: В обществени сгради експонират изложби на коледни картички, изработени от деца"}
{"url": "http://www.focus-news.net/news/2017/12/06/2464522/predstaviha-nay-novite-tehnicheski-sredstva-s-koito-razpolaga-patna-politsiya.html", "text": "На специална демонстрация в Ловеч бяха представени най-новите технически средства, с които разполага „Пътна полиция“, предаде репортер на Агенция „Фокус“. Инспектор Илия Георгиев – служител на отдел „Пътна полиция“ към ГД „Национална полиция“ обясни, че системата е създадена, за да може да се направи обща база данни, с която да разполагат службите, които имат интерес. „Разполагаме и с най-различни камери за заснемане на скоростните режими. В самите автомобили има оборудвани видеокамери, които заснемат действията на служителите и проверките, които извършват. Основното им предназначение не е само антикорупционно, а и доказателство за извършената проверка. До камерите има разположени микрофони, които записват и звук. В задната част на колата има трета камера, която има за цел да заснеме какво се случва зад автомобила. Камерите са достатъчно модерни и имат възможност да заснемат и в тъмната част на денонощието“, коментира той. По думите му целият автомобил и цялата система е оборудвана с хард диск, който след приключване на смяната се предоставя за източване на информацията. Автомобилите ще бъдат оборудвани и с камери, които да заснемат нарушение на скоростните режими. „В най-скоро време служителите на пътя ще могат да осъществяват и нарушения на скоростта. Колата е оборудвана с няколко акумулаторни батерии и е способна да захрани всички устройства. В момента се разпределят специални лещи и лупи, които се монтират на самата камера и позволяват установяване на нарушение на скоростта и през нощта. Мобилният принтер позволява след въвеждане на проверка и съставяне на документа за констатирано нарушение – акт или фиш, да бъде отпечатан и даден на водача“, допълни той и уточни, че по същия начин се процедира и с електронните фишове, които трябва да бъдат връчени както на водачите, така и на пътниците. \r\n„Най-голямото удобство на системата е, че автоматично наложената глоба се запаметява в системата за административни нарушения и наказания и не се налага впоследствие друг служител да обработва информацията и да я въвежда в системата. Бързината на реакция е максимална. При електронните фишове в момента, в който в системата се установи, че има пътник или водач с невръчен електронен фиш и му бъде връчен, автоматично в системата се отразява, че документът на водача вече е връчен. Започва да тече срок за плащане на глобата. След като изтече този срок глобата става изискуема и дължима и попадаме в хипотезата, че ако имате неплатени глоби, свидетелството ви ще бъде отнето. До момента нямаме случаи отпечатаното на бланката да става нечетливо и да не се вижда“, обясни инспектор Георгиев. Той увери, че нма опасност информацията да се загуби. „Всички дирекции са снабдени. За момента устройствата са малко на брой. Във всеки екип има по един принтер, но вече имаме подготвено разпределение и при получаване на следващи количества, ще предоставим още. Служителите ще имат необходимия брой технически средства. Разликата между оборудването на новия и стария автомобил е, че камерата, която заснема нарушенията на скоростта, в новия ще бъде инсталирана по малко по-различен начин и самото устройство ще е по-различно“, добави дой. По думите му се очаква в най-скоро време пътните полицаи да получат устройствата и да започнат работа с тях. „28 на първо време ще са новите радари и след това предстои да бъдат закупени и още. Прави се всичко възможно да не се получава така, че да има места, където да няма такива радари“, каза още Илия Георгиев. \r\nЛюба АЛЕКСИЕВА", "date": "2017.12.06", "title": "Представиха най-новите технически средства, с които разполага „Пътна полиция“"}
{"url": "http://www.focus-news.net/news/2017/12/06/2464523/veliko-tarnovo-priklyuchi-avariyniyat-remont-na-toploprovodnata-mrezha-zapochva-poetapnoto-vazstanovyavane-na-parnoto-v-grada.html", "text": "Приключи аварийният ремонт на топлопроводната мрежа във Велико Търново. Това съобщи за Радио „Фокус“ – Велико Търново директорът на топлофикационното дружество в града Венцислав Димитров. Той уточни, че подаването на топлинна енергия вече се възстановява поетапно. „До края на работния ден ще има парно, не навсякъде, но частично. Приключихме ремонтните работи и сега възстановяваме системата“, обясни Димитров. Той допълни, че в по-високите точки топлоенергията стига малко по-бавно, но се очаква до сутринта парно да има навсякъде.„Фокус“ припомня:\r\nЗаради авария на главен топлопровод на ул. „Филип Тотю“ без парно останаха улиците „Никола Габровски”,  „Краков”, „Ален Мак”, „Охрид”, „Плиска”, „Ниш”, „Йоновка”, „Ангел Кънчев”, „Филип Тотю”, „Бойчо войвода”,  „Момина крепост”, „Трети март”, „Арх. Г. Козарев”, „Васил Левски“ и „Тодор Светослав“.\r\nПодаването на топлинна енергия беше преустановено и към ДКС Васил Левски и Областна администрация – Велико Търново.\r\nЛуиза ТРАНЧЕВА", "date": "2017.12.06", "title": "Велико Търново: Приключи аварийният ремонт на топлопроводната мрежа – започва поетапното възстановяване на парното в града"}
{"url": "http://www.focus-news.net/news/2017/12/06/2464524/predsedatelyat-na-ns-tsveta-karayancheva-obsadi-balgarskoto-evropredsedatelstvo-s-glavniya-izpalnitelen-direktor-na-svetovnata-banka-kristalina-georgieva.html", "text": "Предстоящото първо за България председателство на Съвета на ЕС и възможностите за осъществяване на проекти за подобряване на транспортната свързаност на страните от Западните Балкани бяха основни теми на срещата на председателя на Народното събрание Цвета Караянчева и главния изпълнителен директор на Световната банка Кристалина Георгиева. Това съобщиха от пресцентъра на Народното събрание. \r\n\"25-ата годишнина от членството на България в групата на Световната банка е повод да търсим възможности за реализиране на проекти, чието изпълнение ще подобри транспорта между страните от Западните Балкани\", отбеляза Кристалина Георгиева. Тя подчерта, че Световната банка е готова да инвестира по проект, който да ускори преминаването на тежкотоварни автомобили през държавните граници на страните от региона. \"Това може да бъде постигнато с въвеждане на единна система за плащане на такси и заявяване за преминаване на границата по електронен път\", уточни главният изпълнителен директор на Световната банка. \r\nПредседателят на Народното събрание Цвета Караянчева подчерта, че европейската перспектива на страните от Западните Балкани е един от приоритетите на предстоящото Българско председателство на Съвета на ЕС. \"До скоро тези страни не бяха във фокуса на вниманието на ЕС, но с общи усилия успяхме да включим тази тема в европейския дневен ред\", заяви тя. По думите ѝ реални резултати ще има, защото всички мислят и работят заедно за развитието на региона. \r\nЗа първи път Световната банка има позиция главен изпълнителен директор, отбеляза Кристалина Георгиева. Тя уточни, че директорът отговаря за функционирането на най-голямата част от Банката, управлява 42 млрд. долара по различни програми, има 10 хиляди души персонал и офиси в 139 страни по света.", "date": "2017.12.06", "title": "Председателят на НС Цвета Караянчева обсъди Българското европредседателство с главния изпълнителен директор на Световната банка Кристалина Георгиева"}
{"url": "http://www.focus-news.net/news/2017/12/06/2464525/krum-zarkov-bsp-ne-e-obosnovano-da-se-pravyat-promeni-v-nakazatelniya-kodeks-s-leka-raka.html", "text": "Не е обосновано да се правят промени в Наказателния кодекс с лека ръка. Това каза заместник-председателят на ПГ на „БСП за България“ Крум Зарков във връзка с промените, внесени от „Обединени патриоти“ в Наказателния кодекс, свързани с пропагандирането на радикалния ислям, предаде репортер на Агенция „Фокус“. Зарков поясни, че този законопроект се разглежда без да е минал през различните комисии. „Това не е толкова проблематично в този случай, тъй като това е законопроект от миналото Народно събрание, който е гледан и обсъждан тук подробно. Темата, която се повдига за проповядването на радикален ислям, в контекста, който ни заобикаля и тук, и в Европа, е изключително чувствителна\", каза той. Зарков обясни, че с промяната на Наказателния кодекс, депутатите се опитват да решат тежки обществени проблеми, но според него само чрез промени в кодекса те няма да се решат. Той допълни, че ще се въздържи по законопроекта на \"Обединени патриоти\".\r\nДеница КИТАНОВА", "date": "2017.12.06", "title": "Крум Зарков, БСП: Не е обосновано да се правят промени в Наказателния кодекс с лека ръка"}
{"url": "http://www.focus-news.net/news/2017/12/06/2464526/vanya-yordanova-etnolog-kostta-ot-glavata-na-nikuldenskiya-sharan-e-s-formata-na-krast-ima-chudodeyna-sila-i-predpazva-ot-uroki.html", "text": "В народните вярвания на Никулден стопанките задължително приготвяли празнично ястие от шарана, наречено рибник, като той най-често е пълнен с булгур, ориз, орехи, стафиди и лук, увит и печен в тесто. Това каза за Радио „Фокус“ – Смолян Ваня Йорданова, етнолог в Регионалния исторически музей – Смолян. Затова и празникът е известен още като Рибена черква или Рибен Свети Никола. Приема се, че костта от главата на шарана, която има формата на кръст, има чудодейна сила и тя не се изхвърля от дома, отбеляза Йорданова. Тя се пришива към шапките на децата, за да ги пази от зли очи и уроки. С тази кост баячките през годините лекували безсъние и плач при малките деца. Пак според народната традиция на Никулден задължително трябва да си почоплиш зъбите с кост от риба за здраве. \r\nОпашката на този специфично приготвен шаран задължително пък се давала на свещеника, допълни Йорданова. Освен него за никулденската трапеза жените приготвят и обредни колаци, наричани бобовица, николски кравай или светец, а на трапезата се нареждат задължително и други постни ястия, тъй като празникът е по време на коледните пости: варена царевица, жито, постни сърми, фасул, чушки. Част от рибника и питата жените задължително раздават на съседи за здраве и с пожелания свети Никола да пази семействата им от нещастия, каза още Йорданова.\r\nНели ГЕРГЬОВСКА", "date": "2017.12.06", "title": "Ваня Йорданова, етнолог: Костта от главата на никулденския шаран е с формата на кръст – има чудодейна сила и предпазва от уроки"}
{"url": "http://www.focus-news.net/news/2017/12/06/2464527/veliko-tarnovo-rolyata-na-studentite-v-obshtestveniya-zhivot-na-balgariya-shte-bade-obsadena-na-publichna-lektsiya-vav-vtu-sv-sv-kiril-i-metodiy.html", "text": "„Ролята на студентите в обществения живот на България” ще обсъдят студенти и преподаватели по време на публична лекция във Великотърновския университет „Св. Св. Кирил и Методий”. Инициативата е на  Ателие История и памет”. Това съобщи за Радио „Фокус” – Велико Търново председателят на организацията Теодора Желева. Лектор и специален гост на събитието ще бъде проф. дин Милко Палангурски, който ще говори за мястото на студентската общност в историята на нашето общество и значението й като фактор за неговото развитие. \r\n„Идеята на членовете на Ателие „История и памет” беше в духа на предстоящия студентски да накараме хората да се замислят каква е ролята на студените в обществото, каква е била в началото на 20 век и каква е сега. Ще направим един паралел за това по-активни ли са студентите в днешно време или не. Тъй като нашите членове приемат образованието като ценност, за нас студентите са важна част от обществото. Така че това беше причината да поканим проф. Палангурски, като един от специалистите в съвременната ни история, да ни разкаже каква е била ролята на студентите в началото на ХХ век. Желанието ни е да се създаде диалог между студенти и преподаватели“, посочи Теодора Желева. \r\nПубличната лекция ще се проведе днес от 16.00 часа в зала 2 на Великотърновския университет „Св. св. Кирил и Методий”.\r\nНадежда КРЪСТЕВА", "date": "2017.12.06", "title": "Велико Търново: Ролята на студентите в обществения живот на България ще бъде обсъдена на публична лекция във ВТУ „Св. Св. Кирил и Методий”"}
{"url": "http://www.focus-news.net/news/2017/12/06/2464529/pregled-na-mezhdunarodnite-novini-do-14-chasa-agentsiya-fokus.html", "text": "Близкоизточната радикална групировка „Ислямска държава“ призова своите поддръжници в Албания да организират терористични атентати по време на предстоящите Коледни и Новогодишни празници.\r\n„Имаш достатъчно време да се сдобиеш с автомобил и да прегазиш хора от масата, да си купиш нож и да нападнеш, или пък да заредиш своята пушка с боеприпаси\", призовават джихадистите в своите комуникационни канали, цитирани от медиите на албански език.\r\nНа т.нар. „вълци единаци“ се препоръчва да ангажират мигрантите и да извършат нападения в Рим и Ватикан.\r\nВъв връзка с опасността от терористични атаки косовското правителство изготви документ със заглавие „Държавна стратегия срещу тероризма и план за действие 2018-2022\", който предвижда мерки за борба с тероризма и завърналите се джихадист. В текста се отбелязва, че са налице „публични призиви за извършване на терористични атаки в Косово, но и в региона\". Тероризмът е \"една от най-големите заплахи за националната сигурност\", се казва още в документа.\r\n*** Часове преди държавният глава САЩ Доналд Тръмп да изнесе дългоочаквана ключова реч, с която – според редица анализатори, ще постави точка на близо 70-годишната политическа линия на Вашингтон за израелско-палестинския конфликт, предстоятелят на Римокатолическата църква се изказва в подкрепа на запазването на статуквото в Ерусалим.\r\n„Не мога да премълча дълбоката си загриженост за ситуацията, която се появи през последните дни, като същевременно призовавам всички да зачитат статуквото на града в съответствие с резолюциите на ООН\", подчерта папа Франциск в рамките на реч във Ватикан.\r\n*** Екипи на полицията са извършили рано тази сутрин обиски и задържания на 65 различни адреси в столицата, обитавани от 87 заподозрени членове на т.нар. „Терористична организация на гюленистите/Паралелна държавна структура” (ФЕТО/ПДС). Става въпрос за „явочни квартири”, обитавани от въпросните т.нар. „гюленисти”. Задържани са общо 57 лица. Сред тях е и Салман Гюлен – племенник  на Фетхуллах Гюлен, посочва още ДХА.\r\n*** Плановете на президента Доналд Тръмп да признае Ерусалим за столица на Израел и да премести дипломатическото представителство на САЩ от Тел Авив в града не означава непременно отказ на Вашингтон от двудържавното решение на израелско-палестинския конфликт, твърдят представители на американската администрация. \r\nТе говориха в навечерието на дългоочакваната реч на Тръмп, която се очаква да постави точка на близо 70-годишната американска политика в региона. \r\n„Американската политика ще бъде честна относно факта - факт от седем десетилетия, че Ерусалим е столица на Израел и в основата си американската политика ще бъде приведена съответствие с този факт\", обясниха официалните лица на Вашингтон. Същевременно те допълниха, че изпълнението на плана за преместване на посолството на САЩ в Ерусалим ще отнеме поне четири години. \r\nИзточниците на редакцията подчертаха, че подобна стъпка е в съответствие с постановлението на Конгреса от 1995 г., известно като Закон за признаването и посолството в Ерусалим, което предвижда преместването на посолството на САЩ от Тел Авив в Ерусалим. \r\nВсички предходни президенти са отложили изпълнението му. По технически причини, включващи финансиране, Тръмп ще трябва да предприеме същата стъпка до момента, в който в Ерусалим ще отворят вратите на ново посолство, обясняват събеседниците на изданието. \r\nНовата политика на САЩ по въпроса за Ерусалим няма да промени „статуквото по отношение на Светите места\" в града, поясниха служителите.\r\nОт встъпването си в длъжност Тръмп е говорил многократно за постигането на израелско-палестинския мир, но все още не е говорил за палестинска държава.\r\n„Тръмп е готов да подкрепи двудържавното решение\", изразиха увереност представителите на Вашингтон, допълвайки, че в сряда „вероятно ще чуете потвърждение на това“.\r\n*** В сряда Европейската комисия ще представи дългоочакваните си предложения за по-нататъшното развитие на Икономически и валутен съюз.\r\nБрюкселският орган се надява чрез тях да превърне еврозоната и ЕС като цяло в по-устойчиви за бъдещи дългосрочни финансови кризи. Председателят на Европейската комисия Жан-Клод Юнкер даде приблизителна насока в речта си относно състоянието на ЕС, която изнесе през септември. Съответно, Брюксел желае, наред с другото, назначаването на финансов министър на ЕС.\r\nЕвропейският стабилизационен механизъм (ЕСМ), който отпуска заеми предимно на държави от Общността, застрашени от фалит, трябва да бъде разширен в Европейски валутен фонд и да бъде поставен под контрола на Европейския парламент. Подробностите по плана ще бъдат представени по-късно днес. \r\nДържавните и правителствените лидери на ЕС ще обсъдят бъдещето на европейската икономическа политика на срещата на високо равнище, насрочена за 15 декември.\r\n*** Всички пътници, които са пътували във влака, който се сблъска с товарна композиция в провинция Северен Рейн-Вестфалия, са извадени от спасителите.\r\n„Добра новина, всички лица са напуснали влака“, се казва в съобщение на противопожарните служби. \r\nВ инцидента пострадаха около 50 души, макар първоначалната информация за броя им да е противоречива. Остават неясни и причините, довели до влаковата катастрофа – подобен тип произшествия в Германия се случват сравнително рядко.\r\n*** Малко преди решителната партийна конференция на Германската социалдемократическа партия (ГСДП), в редиците на водената от Мартин Шулц политическа сила отново бяха подновени ожесточените дебати за възможното участие в бъдещото правителство на ФРГ.\r\nСред германските социалдемократи са налице сериозни опасения, че партията им ще понесе сериозни загуби, ако влезе в нова голяма коалиция със Съюза (ХДС/ХСС). „По този начин ГСДП поставя на карта оцеляването си“, предупреди Марко Бюльов, един от членовете на партията, като припомни, че Мартин Шулц наистина иска да работи в посока обновление на партията. „Но той твърде много се вслушва в една стара клика консултанти, чиято основна цел винаги е била да се връщат в голямата коалиция\", допълни социалдемократът.\r\nЙоханес Карс, един от представителите на консервативния кръг на ГСДП, обобщи настроението на съпартийците си: „Наистина никой в редиците на ГСДП не иска нова голяма коалиция?!“. Карс призова партията си да не се затваря за преговори със Съюза (ХДС/ХСС), припомняйки, че „в сегашната ситуация не става дума за чувства, а за поемане на отговорност, а това означава, че трябва да разговаряме със Съюза“. \r\nПредседателят на ГСДП Мартин Шулц посочи датата 15 декември като най-ранна за възможното стартиране на преговори със Съюза (ХДС/ХСС).\r\nЗа да се случи това обаче, най-напред предложението трябва да бъде одобрено в рамките на партийния конгрес на социалдемократите, който ще се проведе в четвъртък, 7 декември. Ако бъде дадена „зелена светлина“, следващата седмица ще бъде организирана среща с лидерите на Християндемократическия съюз (ХДС) и Християндемократическия съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на партията, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство.\r\n*** В рамките на антитерористична операция, проведена на територията на Истанбул, турската полиция е задържала най-малко 26 чужденци за предполагаеми връзки с близкоизточната радикална групировка „Ислямска държава“. Съответната информация е потвърдена от източник от правоохранителните органи.\r\nАкцията е проведена на шест различни адреса в европейската част на града, поясняват от редакцията. В рамките й са иззети документи и дигитални материали. \r\nКъм момента не се привежда информация за националността на задържаните.\r\n***", "date": "2017.12.06", "title": "Преглед на международните новини до 14 часа (Агенция „Фокус“)"}
{"url": "http://www.focus-news.net/news/2017/12/06/2464530/afp-yordaniya-i-palestintsite-nastoyaha-za-izvanredna-sreshta-na-arabskata-liga.html", "text": "Йордания и палестинците поискаха извънредна среща на Арабската лига, на която да бъде обсъден планът на американския президент Доналд Тръмп за признаване на Ерусалим за столица на Израел, предава AFP.\r\nСрещата вероятно ще бъде свикана в събота, поясни дипломатически източник на агенцията.\r\nПреди обявяването на плана късно във вторник, делегатите на страните на Арабската лига издадоха съвместно изявление, в което се казва, че признаването на Ерусалим за столица на Израел ще представлява „явна атака срещу арабската страна, правата на палестинците, на всички мюсюлмани и християни\".Тереза Герова", "date": "2017.12.06", "title": "AFP: Йордания и палестинците настояха за извънредна среща на Арабската лига"}
{"url": "http://www.focus-news.net/news/2017/12/06/2464531/elvira-pankova-advokat-ostavaneto-na-ahmed-musa-3-godini-v-aresta-e-predvaritelno-iztarpyavane-na-nakazanie.html", "text": "Няма да коментирам дали Ахмед Муса е виновен или не, съдът ще се произнесе по този въпрос, каза пред Радио „Фокус“ – Пазарджик адвокатът му Елвира Панкова. На въпрос, как си обяснява престоя му в ареста от 3 години, тя каза, че това според нея е предварително изтърпяване на наказание. „Ако бъде осъден, сигурно присъдата няма да е по-малка от 3 години, иначе как ще се оправдае задържането. Не мога да кажа дали това предопределя решението на съда“, коментира Панкова. \r\nНа въпрос ще се търси ли позицията на съда в Страсбург адвокат Панкова коментира, че трябва да се изчерпат всички правни възможности в страната. „На по–късен етап ще обсъдим и този въпрос. Не мога да кажа дали оставането на Муса 3 години в ареста е прецедент, защото нямам такава статистика“, коментира още Панкова. Тя не пожела да коментира и висящото дело на Муса в Апелативен съд - Пловдив, където той е обвиняем с още 12 имами за проповядване на антидемократична идеология и религиозна омраза.\r\nВаня НИКОЛОВА", "date": "2017.12.06", "title": "Елвира Панкова, адвокат: Оставането на Ахмед Муса 3 години в ареста е предварително изтърпяване на наказание"}
{"url": "http://www.focus-news.net/news/2017/12/06/2464532/borislav-sarafov-nsls-ambitsiyata-mi-e-da-se-postignat-obektivni-niva-na-natovarenost-za-da-se-uplatnyat-profesionalniyat-kapatsitet-i-rabotnoto-vreme-na-sledovatelite.html", "text": "Амбицията ми е да се постигнат едни нормални, обективни и сериозни нива на натовареност, така че да се уплътнява и професионалния капацитет, и работното време на следователите от НСлС. Това заяви на брифинг във ВСС Борислав Сарафов минути след като бе избран от Прокурорската колегия за директор на Национална следствена служба (НСлС), предаде репортер на Агенция „Фокус”. „Основните неща, които ще предприема, са обсъждане на настоящата структура на самата Национална следствена служба и преформатиране на специализираните следствени отдели в нея. Това ще бъде направено след едно прецизно обсъждане, след свикване на Общото събрание на следователите от НСлС и изслушването на тяхното мнение. Това ще бъде една от първите задачи”, обясни Сарафов. По думите му важна задача пред него е и активизиране на работата на окръжните следствени отдели. „Предстои много работа, за да възвърне НСлС своя авторитет”, подчерта той. Във връзка с ниската натовареност през предходните 2 години Сарафов поясни: „Статистиката е абсурдна. Не е допустимо трима следователи да изработят за една година едно дело за съд. Не е допустимо и двама следователи, колкото и да са подобрени данните за миналата календарна година, да изработят едно дело за съд. Смятам след една година данните и цифрите да бъдат различни и да бъдат изстреляни нагоре, в положителна посока”, допълни Борислав Сарафов. \r\nТой благодари на всички членове на прокурорската колегия за гласуването му доверие с единодушния му избор за директор и пое ангажимент да работи за утвърждаване на авторитета на институцията. \r\nИван ЛАЗАРОВ", "date": "2017.12.06", "title": "Борислав Сарафов, НСлС: Амбицията ми е да се постигнат обективни нива на натовареност, за да се уплътнят професионалният капацитет и работното време на следователите"}
{"url": "http://www.focus-news.net/news/2017/12/06/2464533/sliven-1-989-dushi-v-obshtina-imat-imen-den-na-nikulden.html", "text": "1 989 души имат имен ден на Никулден в община Сливен, съобщиха от отдел „Гражданско състояние“ на Общината. От тях 1 652 с името Николай са от града. Името Никола носят 615 мъже, от които 463 с постоянен адрес в град Сливен. Името Колю носят 87 души с постоянен адрес в общината, а Кольо – 302.\r\n188 жени с името Николинка имат постоянен адрес в общината. 141 от тях – Сливен. 271 жени от община Сливен носят името Николина, а 211 от тях са с постоянен адрес в града.\r\nНина и Никол носят съответно 200 и 198 жени с постоянен адрес в община Сливен.", "date": "2017.12.06", "title": "Сливен: 1 989 души в община имат имен ден на Никулден"}
{"url": "http://www.focus-news.net/news/2017/12/06/2464534/prof-kostadin-dinchev-folklorist-nikulden-e-sred-nay-tachenite-kalendarni-praznitsi-v-balgariya.html", "text": "Християнската религия почита канонизирания свещеник Николай Мирликийски, наричан още чудотворец. Това каза за Радио „Фокус“ – Пирин проф. Костадин Динчев, български фолклорист, носител на орден „Стара планина“ втора степен и „Почетен гражданин“ на Благоевград. По думите му днешният Никулден е сред най-тачените календарни празници в България. „Празникът е известен още като „Рибни свети Никола“. Като властелин на водите, той е закрилник на моряци, рибари, търговци и други“, посочи още проф. Динчев. \r\nТой добави, че според легендата, когато свети Никола пътувал в морето, се задала силна буря. Тя уплашила пътуващите, но смиреният божи служител започнал усърдно да се моли, така че небето над изплашените до смърт моряци постепенно се укротило и бурята утихнала. Мълвата за това чудо се разнесла, а самите моряци обявили оттогава Николай Мирликийски за свой покровител. \r\n„Прочул се като добър духовен водач и на Вселенския събор през 325 година защитавал православието от разните секти и ереси, които се появявали по това време“, допълни проф. Динчев. Той заяви също, че на външен вид на Свети Никола наподобява белобрад старец. „Така е изобразен той в черковната живопис. Смята се, че ако си разтърси брадата, това предизвиква заваляването на сняг“, каза още фолклористът.\r\nЛивия НИНОВА", "date": "2017.12.06", "title": "Проф. Костадин Динчев, фолклорист: Никулден е сред най-тачените календарни празници в България"}
{"url": "http://www.focus-news.net/news/2017/12/06/2464535/nominatsiyata-za-elementa-martenitsa-e-vpisana-v-predstavitelniya-spisak-na-elementite-na-nematerialnoto-kulturno-nasledstvo-na-chovechestvoto.html", "text": "По време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея, мултинационалната номинация за елемента „Мартеница“ е вписана в Представителния списък на елементите на нематериалното културно наследство на човечеството. Това съобщиха от пресцентъра на Министерство на културата. Номинацията е съвместна на България, Румъния, Молдова и Република Македония.", "date": "2017.12.06", "title": "Номинацията за елемента „Мартеница“ е вписана в представителния списък на елементите на нематериалното културно наследство на човечеството"}
{"url": "http://www.focus-news.net/news/2017/12/06/2464536/na-321-lv-e-opredelena-liniyata-na-bednost-prez-2018-g.html", "text": "Линията на бедност в България през 2018 г. ще е 321 лева, реши правителството. Сумата е със 7 лева по-висока в сравнение с размера й през настоящата година. Това съобщиха от правителствената информационна служба\r\nСумата е определена съгласно методика, утвърдена от Министерския съвет. Показателят се изчислява на базата на данни от изследването „Наблюдение на домакинските бюджети в Република България“, което се провежда ежегодно от Националния статистически институт.\r\nЛинията на бедност се използва като параметър при формирането на социалната политика в областта на доходите и жизненото равнище.", "date": "2017.12.06", "title": "На 321 лв. е определена линията на бедност през 2018 г."}
{"url": "http://www.focus-news.net/news/2017/12/06/2464537/pernik-s-golyam-kontsert-profesionalnata-gimnaziya-po-ikonomika-otbelyaza-55-godini-ot-sazdavaneto-si.html", "text": "С голям концерт Професионалната гимназия по икономика в Перник отбеляза 55 години от създаването на учебното заведение. Това съобщиха от пресцентъра на Община Перник. Тържествената церемония се проведе в театралния салон в Двореца на културата. На събитието присъстваха кметът на Община Перник Вяра Церовска, зам.-кметовете Севделина Ковачева и Денислав Захариев и секретарят Радослава Манова, учители, директори на училища и ученици.  \r\nСъс специални плакети бяха удостоени бивши директори и представители на институции. Сред наградените беше и кметът на Перник Вяра Церовска за доброто сътрудничеството и подкрепа през годините. „За мен е чест, че мога да ви поздравя за този празник и радост, че мога да видя пълна залата с ученици, които са постигнали толкова високи резултати и се обучават успешно в съвременни технологии“, каза в приветствието си кметът Вяра Церовска.\r\n„Изпишете страниците на своята история, вложете гордостта от успехите, вплетете мъдростта от опита, поуките. Продължете да съхранявате и запазвате духа и стремежа към образование, родолюбието и човешките добродетели! Поздравявам ви за достойнството и последователността, с които водите своите ученици по пътищата на познанието, несекваща любов към децата и призвание – за да има отговори на всички въпроси и предизвикателства, които времето поставя пред нас“, каза още в приветствието си кметът.\r\nПразничната програма продължи с много музикални изпълнения и танци.", "date": "2017.12.06", "title": "Перник: С голям концерт Професионалната гимназия по икономика отбеляза 55 години от създаването си"}
{"url": "http://www.focus-news.net/news/2017/12/06/2464538/odobrena-e-aktualizirana-strategiya-za-natsionalna-sigurnost-na-balgariya.html", "text": "Правителството одобри проект за актуализиране на Стратегията за национална сигурност на Република България и предлага на Народното събрание да разгледа и приеме документа. Това съобщиха от правителствената информационна служба.\r\nСтратегията посочва националните интереси, необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани. Тя очертава по-широко разбиране за националната сигурност, като извежда на предно място сигурността на гражданина, обществените и икономическите аспекти, без да подценява измеренията, свързани с отбраната, външната политика, разузнаването, охраната на обществения ред и защитата на законността. Предлага се включването на нови политики като кибер сигурността, транспортната сигурност, управлението при кризи, младежта и спорта и защита на националните архиви като част от културно-историческото наследство.\r\nЧрез актуализираните текстове на отбранителната политика са посочени основните проблеми на отбраната. От стратегическо значение е определянето като основен приоритет и изпълнението на приетите от България цели за способностите на НАТО за колективна отбрана и изграждане на отбранителни способности на Европейския съюз. Изцяло нов момент в е поетапното увеличаване на бюджета за отбрана до 2% от БВП на страната. Отчетена е необходимостта от реализиране на инвестиционните проекти за придобиване на нови основни бойни платформи и цялостна модернизация на въоръжените сили, както и от създаване на система за прозрачен, ясен подбор и кариерно развитие на военнослужещите и цивилните служители, която да включва и ефективен пакет от мерки за мотивация. \r\nАктуализираната стратегия ще даде възможност за подобряване на механизма за планиране и изпълнение на политиките за национална сигурност, включително чрез по-ефективно използване на потенциала от членството на България в НАТО и в Европейския съюз.", "date": "2017.12.06", "title": "Одобрена е актуализирана стратегия за национална сигурност на България"}
{"url": "http://www.focus-news.net/news/2017/12/06/2464539/plovdiv-obshtinata-e-nagradena-s-priz-za-nay-uspeshna-marketingova-strategiya-v-turizma-za-2017.html", "text": "Община Пловдив е наградена с приз за „Най-успешна маркетингова стратегия в туризма за 2017”. Това съобщиха за Радио „Фокус“ – Пловдив от Дирекция „Култура и културно наследство“ към Общината. Отличието е връчено на заместник-кмета по култура и туризъм на Пловдив инж. Александър Държиков на церемония за връчване на Балканските награди за туристическа индустрия. Община Пловдив е номинирана и получава награда за трета поредна година. През 2016 година отличието бе за „Лидер в туризма на Балканите“. Организационният комитет и журито номинираха и отличиха стратегията на Община Пловдив, която е сред най-атрактивните европейски дестинации, с високо развита конкурентоспособна туристическа индустрия. Пловдив е център на проспериращ туристически район, с уникална среда на запазена природа, впечатляващо културно наследство, динамична съвременна култура, високотехнологично и стабилно бизнес пространство и разнообразие във възможностите за прекарване на свободното време.\r\n„Всичко това е в резултат и от прилагането на успешната маркетингова стратегия в туризма“ е преценката на журито. Наличието на разписана и приета от Общинския съвет дългосрочна „Стратегия за развитие на туризма в Пловдив 2014-2020 година“, както и на краткосрочна програма за календарната година „Годишна програма за развитие на туризма в Пловдив за 2017 г.“, заедно с разработената номенклатура за услугите на Общинско предприятие „Туризъм” с утвърден план-график за изпълнение на заложените дейности за мероприятия с фиксирани дати още в началото на 2017 г., са също част от мотивите за номинацията. Към това може да се прибави наличието на богат събитиен календар за 2017, с повече от 100 събития през годината, които се предлагат като допълнителни туристически услуги на туристите по време на тяхното пътуване, заедно с разработените оригинални местни продукти. В града се организира традиционно Международна среща по туризъм, като през изминалите девет години форумът се превърна в устойчива и мобилна форма за популяризиране на туристическия продукт на Пловдив и региона и средство за осъществяване на печеливши бизнес-контакти. Общината активно участва в различни туристически изложения и борси, периодично отпечатва разнообразни рекламни материали и активно се рекламира в български и международни печатни издания, съобщиха още от Дирекция „Култура и културно наследство“.\r\nТони МИХАЙЛОВ", "date": "2017.12.06", "title": "Пловдив: Общината е наградена с приз за „Най-успешна маркетингова стратегия в туризма за 2017”"}
{"url": "http://www.focus-news.net/news/2017/12/06/2464540/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум. Това се случи по искане на Павел Шопов от „Обединени патриоти“ във връзка с гласуването от предложения от групата законопроект за промени в Наказателния кодекс, предаде Агенция „Фокус“.  \r\nДеница КИТАНОВА", "date": "2017.12.06", "title": "В парламента започна поименна проверка за наличие на кворум"}
{"url": "http://www.focus-news.net/news/2017/12/06/2464541/lovech-narodniyat-predstavitel-ot-gerb-ivan-mihovski-initsiira-zakonodatelni-promeni-sreshtu-nezakonniya-ulov-na-riba.html", "text": "Навръх Никулден народният представител от ГЕРБ - Ловеч Иван Миховски поде законодателни промени срещу незаконния улов на риба. Това съобщиха от пресцентъра на ПП ГЕРБ. На среща в Народното събрание той покани представителите на Централна рибно-опазваща организации - яз. Сопот (ЦРОО) Станимир Шошков, Стефан Тодоров, Атанас Аргиров, Валери Спасов и Марио Антонов и ги срещна с колегите си от ПГ на ГЕРБ от правната комисия Анна Александрова и от комисията по земеделието и храните Димитър Гечев - зам.-председател, Александър Мацурев, Алтимир Адамов, Андриан Райков, Запрян Янков, Ирена Димова, Станислава Стоянова и Радостин Танев.\r\nВ сериозен разговор доброволците представиха начина си на работа и постигнатите резултати, като изтъкнаха и най-пресния пример от днес, когато в Монтана благодарение на работата на колегите им там, са задържани над 170 кг незаконен улов на риба. Те изложиха вижданията си и исканите от тях законодателни промени. \r\nПо думите на представителите на ЦРОО през последните години е установено, че нерегламентираният риболов завзема застрашителни размери и големи държавни язовири и реки се обезрибяват с нарастващи темпове чрез риболов с електрически ток, хрилни рибарски мрежи, взривни и отровни вещества и други методи и средства забранени от Закона за рибарството. Стотици тонове крадена риба се реализират на пазара, което е  сериозна част от сивата икономика на държавата, а консумацията на риба, уловена, съхранена и продадена извън стандартите, представлява пряка опасност за здравето на хората. Те изтъкнаха и още проблеми в сектора, като това да се лови риба без риболовен билет, като подчертаха, че от това губи държавата, туризма, и рибопроизводителите, които страдат от нелоялната конкуренция. \r\nИменно затова те поискаха съдействието на Миховски и колегите му за законодателни промени в две посоки - криминализиране на риболова с мрежи, ток и взрив, като подчертаха, че именно с тези бракониерски пособия се унищожава рибното богатство на България, а заловените бракониери получават единствено парични санкции, които те не плащат. \r\nСлед като от ИАРА не могат да се справят с проблемите по язовирите, редно е хората да започнат да ги стопанисват и да отговарят за тях, но говорим само за контрол на рибния ресурс. Държавата, в лицето на ИАРА ще контролира организациите, стопанисващи дадени язовири. При открити нарушения, ИАРА ще може да прекратява договорите за стопанисване на съответния язовир. Това е формулата на успеха в цяла Западна Европа, бяха категорични от ЦРОО и поискаха засилен контрол.\r\nПри евентуално стопанисване на някой язовир от риболовците, ще спечелят - държавата, защото при наличие на повече риба, повече риболовци ще посещават язовирите, а това означава повече издадени билети и съответно повече пари в хазната, -рибопроизводителите, защото при намаляване на бракониерския улов те ще продават много повече произведена риба, ще започнат и да произвеждат повече риба, а това означава, че ще плащат повече данъци, а ще се разкрият и работни места. \r\nПо думите им ще спечели и туризмът, защото според представителите на ЦРОО, почивните бази на по-добре охраняваните язовири ще са по-заети. \r\nНяма истински рибар, който да не е категорично против бракониерските набези и борбата с незаконния улов на риба, бяха категорични народните представители, участвали в срещата. Те поеха ангажимент внимателно да разгледат и обсъдят исканите промени в нарочно заседание на Комисията по земеделието и храните, на която ще бъдат изслушани становищата на ИАРА и ЦРОО и ще информират за решението си и евентуалните законови промени, с които ще се заемат, за да се намали незаконния улов на риба. Народните представители благодариха на доброволците за делата им, като подчертаха, че са наясно с трудностите, пред които са изправени и заявиха категорично, че ги подкрепят в усилията им.", "date": "2017.12.06", "title": "Ловеч: Народният представител от ГЕРБ Иван Миховски инициира законодателни промени срещу незаконния улов на риба"}
{"url": "http://www.focus-news.net/news/2017/12/06/2464542/shumen-zhiteli-na-grada-izpalniha-hram-sv-tri-svetiteli-na-nikulden.html", "text": "Жители на Шумен изпълниха храм „Св. три светители“ в града на Никулден, предаде репортер на Радио „Фокус“-Шумен. Тържественото богослужение в храма беше водено от отец Красимир. В центъра на църквата бе поставена икона на св. Николай на повече от 160 години, пред която хората отправяха своите молитви. Присъстващите в храма бяха благословени и поздравени с празника, осветени бяха и ястията, донесени от християните.\r\nНа 6 декември Православната църква почита паметта на един от най-обичаните и популярни светци – св. Николай Мирликийски - Чудотворец, тачен в християнския свят като покровител на моряците, пътуващите, затворниците и сираците. Той е почитан като един от най-силните небесни закрилници и застъпници пред  Бога. \r\nИвелина ИВАНОВА", "date": "2017.12.06", "title": "Шумен:  Жители на града изпълниха храм „Св. три светители“ на Никулден"}
{"url": "http://www.focus-news.net/news/2017/12/06/2464543/priet-e-trigodishen-plan-za-deystvie-za-izpalnenieto-na-natsionalnata-programa-za-razvitie-balgariya-2020.html", "text": "Правителството прие План за действие в периода 2018-2020 г. за изпълнението на Националната програма за развитие: България 2020. Това съобщиха от правителствената информационна служба.\r\nОсновната цел на документа е да допринесе за постигането на стратегическите цели на Програмата – повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност.\r\nЗа постигането на тези цели през периода се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет са дефинирани набор от показатели, стойностите на които се актуализират годишно и показват постигнатия напредък.\r\nПредварителната оценка на въздействието от изпълнението на планираните мерки показва, че ще бъдат реализирани значителни дългосрочни ефекти. Ако планът за действие бъде реализиран с посочените като вече осигурени средства, към 2020 г. БВП би нараснал със 7,3%, и с 10,3% – ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 2,2 и 2,7 на сто.\r\nВ плана за действие са посочени референтните и актуалните стойности на показателите, като по този начин се отчита напредъкът за изпълнението на отделните стратегически цели и приоритетни области. Представена е и оценка на макроикономическото въздействие на предвидените мерки, като е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, които са генерирани в резултат на направените в периода 2018-2020 г. интервенции и се наблюдават трайно след преустановяване на импулса (края на изпълнението на мерките).", "date": "2017.12.06", "title": "Приет е тригодишен план за действие за изпълнението на Националната програма за развитие: България 2020"}
{"url": "http://www.focus-news.net/news/2017/12/06/2464544/sky-news-britanskite-vlasti-povdignaha-obvineniya-sreshtu-dvama-dushi-vav-vrazka-s-planovete-za-napadenie-sreshtu-premiera-tereza-mey.html", "text": "Британските власти повдигнаха обвинения срещу двама души – мъже на възраст 20 г. и 21 г., планирали нападение срещу министър-председателя на Обединеното кралство Тереза Мей, предава Sky News.\r\nДвадесетгодишният Наймур Рахман е обвинен в подготовката на терористичен атентат. Съгласно разпространената информация той е планирал да заложи експлозив на „Даунинг стрийт“, след което да нападне с нож премиера Тереза Мей. Вторият задържан по случая - Мохамед Акиб Имран, е обвинен в опит да се присъедини към редиците на „Ислямска държава“ и в подгоговката да терористично нападение. \r\nДвамата, които бяха арестувани при полицейска акция в Лондон и Бирмингам, ще бъдат изправени пред съда на 20 декември. Тереза Герова", "date": "2017.12.06", "title": "Sky News: Британските власти повдигнаха обвинения срещу двама души във връзка с плановете за нападение срещу премиера Тереза Мей"}
{"url": "http://www.focus-news.net/news/2017/12/06/2464545/d-r-emil-karaivanov-kmet-na-asenovgrad-shte-prodalzhim-da-badem-aktivni-zashtoto-tova-e-nachinat-investitsiite-v-ekologiyata-da-stanat-chast-ot-kachestvoto-na-zhivota.html", "text": "Кметът на Община Асеновград д-р Емил Караиванов взе участие в Годишното информационно събитие за представяне на напредъка на ОП „Околна среда 2014-2020” вчера в София. Той отправи приветствие към присъстващите и направи кратко резюме и оценка на проектите, по които работи Община Асеновград.\r\n„Да работиш по проекти от Оперативна програма „околна среда” е рисково и търпеливо вложение като политика и мениджмънт. Защото крайната цел се оценява бавно, а препятствията и неудобствата по пътя към нея трудно се приемат от всички хора. Но това не трябва да ни обезкуражава, напротив. Защото сме длъжни да бъдем далновидни и да инвестираме в среда, която ще даде качество на живот\", каза д-р Караиванов по време на форума. Той представи проектa за Воден цикъл на Асеновград, проекта за компостираща инсталация на депото за битови отпадъци на стойност 11 млн. лв., проекта за намаляване на праховите частици във въздуха, както и присъединяването на община Асеновград към Биосферен резерват „Червената стена” към програмата на ЮНЕСКО „Човекът и биосферата”.\r\nМинистърът на околната среда Нено Димов отправи специално видео обръщение по време на информационното събитие. Сред присъстващите бяха Главният директор на ГД ОПОС и Ръководител на ОУ на ОПОС 2014-2020 Цонка Дрянкова, кметът на Банско Георги Икономов и кметът на Раднево Теньо Тенев.", "date": "2017.12.06", "title": "Д-р Емил Караиванов, кмет на Асеновград: Ще продължим да бъдем активни, защото това е начинът инвестициите в екологията да станат част от качеството на живота"}
{"url": "http://www.focus-news.net/news/2017/12/06/2464546/nachalnikat-na-generalniya-shtab-na-srabskata-armiya-general-lyubisha-dikovich-posochi-neopredeleniya-statut-na-kosovo-kato-nay-golyam-risk-za-sigurnostta-na-sarbiya.html", "text": "Началникът на Генералния щаб на сръбската армия, генерал Любиша Дикович, посочи неопределения статут на Косово като най-голям риск за националната сигурност на Сърбия, предава белградското радио В-92, като се позовава на интервю на Дикович пред вестник Večernje novosti.\r\nСръбският началник на Генералния щаб смята, че армията трябва да организира нова специална част за действие в кризисни ситуации.\r\n\"За разрешаване на съвременните предизвикателства пред сигурността са ни необходими сили, които за рекордно кратко време да реагират на всеки един проблем и да предотвратят неговото разширяване\", смята генерал Дикович и допълва, че \"на Балканите има голям риск от сблъсъци\".\r\nСред най-важните задачи, които стоят пред сръбската армия, генералът определя модернизацията и превъоръжаване на ВВС с хеликоптери, изграждането на модерна ПВО на базата на системите \"Нева\" и модернизираната система \"КУБ\".\r\nВ интервюто си генерал Дикович коментира със задоволство новата социална програма, приета от правителството по настояване на президента Вучич, за разрешаване проблемите на военнослужещите, както и реакцията на западните държави срещу привличането на бивши югославски генерали като преподаватели във Военната академия в Белград.\r\n\"Има бивши генерали, воювали срещу НАТО и притежаващи опит, който ако не бъде предаден на младите поколения, които се занимават със същия занаят, ще бъде непоправима загуба\", заявява Дикович..Тереза Герова", "date": "2017.12.06", "title": "Началникът на Генералния щаб на сръбската армия, генерал Любиша Дикович посочи неопределения статут на Косово като най-голям риск за сигурността на Сърбия"}
{"url": "http://www.focus-news.net/news/2017/12/06/2464547/sliven-vodosnabdyavaneto-na-grada-ot-yaz-asenovets-e-prekrateno-poradi-zamatvaneto-na-vodite-mu-ot-intenzivniya-dazhd.html", "text": "Водоснабдяването на Сливен от яз. „Асеновец“ е прекратено, поради замътването на водите му, причинено от интензивния дъжд. В момента областният град се захранва с вода от терасите на Тунджа, с три помпени станции, които работят денонощно. Това съобщиха от ВиК-Сливен. Качеството на водата е в определените норми. Водоподаването към Сливен с помпажни агрегати ще продължи дотогава, докато замътването на водата в язовира се изчисти.\r\nОбилният валеж е повишил нивото в язовира с 1 200 000 куб. метра. В момента водният обем на сливенския водоизточник е 14 400 000 куб. м, при максимален капацитет 28 000 000 куб. метра.", "date": "2017.12.06", "title": "Сливен: Водоснабдяването на града от яз. „Асеновец“ е прекратено, поради замътването на водите му от интензивния дъжд"}
{"url": "http://www.focus-news.net/news/2017/12/06/2464548/sofiya-nap-proveryava-targovtsi-na-edro-na-riba-ribni-magazini-i-restoranti-vav-vrazka-s-praznika-nikulden.html", "text": "Засилено наблюдение и контрол на търговци на едро на риба, рибни магазини и ресторанти започнаха инспекторите от териториалната дирекция на НАП София за Никулден. Служителите от отдел „Оперативни проверки“ следят за наличие на касови апарати, издаване на фискални бонове и реално отчитане на оборотите, съобщиха от пресцентъра на НАП. При установено неиздаване на касова бележка, обектите на нарушителите могат да бъдат запечатани за срок до един месец.\r\nКъм проверяващите екипи се включват и публични изпълнители. Те извършват принудително изземане на средствата от касите на фирми и търговски обекти с публични задължения, които не са погасени доброволно в срок. Мерките са насочени  към повече от 35 обекта, търгуващи с риба на територията на София, като до момента при извършените проверки в обекти за търговия на едро не са констатирани нередности. \r\nВсяка година по повод конкретни празници служителите на НАП София извършват тематични проверки. Данните на приходната администрация в столицата потвърждават тенденцията на намаляване на нарушенията и издадените актове. За същия период на 2016 г. НАП София е извършила над 30 проверки, като в резултат на тях са съставени 11 акта. Най-често констатираните пропуски са неиздаване на касови бележки и разлика между отчетените във фискалното устройство средства и наличните в касата.  \r\nАктивният контрол ще продължи и през предстоящите празници – около студентския празник данъчните служители ще проверяват за укрити обороти и нарушения в най-големите хотели, ресторанти и дискотеки в Боровец и Банско и на територията на областите София, Перник, Кюстендил и Благоевград. Инспекторите на териториална дирекция София ще следят и за валидни трудови договори и осигуряване на реални заплати на работещите в обектите. \r\nПрез коледните и новогодишните празници данъчните ще осъществяват физическо наблюдение и покупки на принципа на тайния клиент. Ще се засича и анализира информацията, която дистанционно се подава към приходното ведомство от фискалните устройства. В случаите на несъответствия ще се извършват допълнителни проверки, а при съмнения за умишлено укриване на обороти и ревизии на юридически и физически лица. \r\nСъс старта на ски сезона ще се засили и контрола в курортите на територията на областта, в сътрудничество с органите на МВР. Ще се извършват скрити и явни наблюдения и инвентаризации за реално отчитане на оборотите. \r\nОт НАП София уточняват, че контролните действия по никакъв начин няма да попречат на празничната атмосфера. Мерките на Агенцията са част от цялостната стратегия на НАП за изсветляване в максимална степен на приходите и облагането им с реалните данъци и осигуровки и целят трайна промяна в поведението на бизнеса, а не толкова налагане на санкции. \r\nСигнали за неиздадени касови бележки могат да се подават на телефона на НАП  или на имейл", "date": "2017.12.06", "title": "София: НАП проверява търговци на едро на риба, рибни магазини и ресторанти във връзка с празника Никулден"}
{"url": "http://www.focus-news.net/news/2017/12/06/2464549/hasan-rouhani-iran-nyama-da-tolerira-narushenieto-na-donadl-tramp-za-erusalim.html", "text": "Президентът на Иран Хасан Роухани критикува остро плана на американския държавен глава Доналд Тръмп да признае Ерусалим за столица на Израел, заявявайки, че страната му няма да толерира подобно нарушение на статуквото, предава AFP.\r\n„Иран няма да толерира нарушение на ислямските светини\", увери Роухани в рамките на реч в Техеран. \"Мюсюлманите трябва да останат обединени срещу този голям заговор\", категоричен бе иранският президент.Тереза Герова", "date": "2017.12.06", "title": "Хасан Роухани: Иран няма да толерира нарушението на Донадл Тръмп за Ерусалим"}
{"url": "http://www.focus-news.net/news/2017/12/06/2464550/n-v-tsar-simeon-ii-temata-za-tsarskite-imoti-e-stara-davka-koyato-tolkova-hora-izpolzvat.html", "text": "Темата за царските имоти е \"стара дъвка\", която много хора използват. Това каза пред журналисти в Пловдив Н. В. цар Симеон II, като се извини предварително за израза, който използва, предаде репортер на Радио „Фокус“ – Пловдив. Той запита дали, ако тези имоти са били държавни преди 1946 година, когато са конфискувани от държавата, е било необходимо тя да ги одържавява. „Нека ми отговори на този въпрос, който иска”, заяви той.\r\nН. В. цар Симеон II присъства на литургията в най-новия храм в Пловдив - „Св. Николай Мирликийски Чудотворец”. Той посочи, че е дошъл специално, за да поздрави Пловдивския митрополит Николай за именния му ден и отбеляза, че храмът е наистина прекрасен. От своя страна митрополит Николай също зачете присъствието на Н. В. цар Симеон II, като каза, че са „малко ония достойни човеци, които са записали имената си в историята на Христовата църква“. „Вие, Ваше Величество, сте един от тях. Вие сте със съзнанието и на един достоен български държавник, и Вашето име е записано не само в историята на нашата църква, а и в книгата на живота”, добави митрополит Николай.\r\nНа литургията дойдоха и други държавници и духовници, за да поздравят Пловдивския митрополит Николай по повод имения му ден.\r\nЦветана ТОНЧЕВА", "date": "2017.12.06", "title": "Н. В. цар Симеон II: Темата за царските имоти е \"стара дъвка\", която толкова хора използват"}
{"url": "http://www.focus-news.net/news/2017/12/06/2464551/blagoevgrad-kutiya-za-pisma-do-dyado-koleda-e-postavena-pod-elhata-v-tsentara-na-grada.html", "text": "За пета поредна година децата на Благоевград имат възможност да споделят своите желания и мечтани подаръци с Дядо Коледа, пускайки писмата си в специална кутията, поставена под елхата на площад „Георги Измирлиев“ в Благоевград. Това съобщиха от пресцентъра на Община Благоевград. Инициативата на Общината, която се превърна в традиция, има за цел да насърчи въображението на малките жители и да ги зарадва, сбъдвайки желания. И тази година освен писма, в кутията, малчуганите могат да пускат и свои рисунки. \r\nСлед края на инициативата, специално назначена комисия ще отвори писмата и ще отсее най-оригиналните от тях. Избраните единодушно от журито писма ще бъдат предоставени на кмета на община Благоевград д-р Атанас Камбитов, който ще сбъдне съкровени детски желания.\r\nВ самите писма или на рисунките, следва да бъде посочен адрес и телефон за връзка с родителите. \r\nПрактиката показва, че освен материални подаръци децата на Благоевград молят Дядо Коледа в писмата си за мир, любов и разбирателство сред хората.", "date": "2017.12.06", "title": "Благоевград: Кутия за писма до Дядо Коледа е поставена под елхата в центъра на града"}
{"url": "http://www.focus-news.net/news/2017/12/06/2464552/pazardzhik-mazh-i-zhena-ot-grada-sa-postradali-pri-vzriv-na-gazova-butilka.html", "text": "В Областния център при РДПБЗН – Пазарджик снощи около 19.00 часа е получено съобщение за гръмнала газова бутилка в апартамент на бул.“Ген.Гурко“ в Пазарджик, съобщиха от ГДПБЗН. При произшествието са пострадали мъж на 55 г. и жена на 53 г. Двамата са с изгаряне от I -II степен по ръцете и лицето. Транспортирани са от екип на ЦСМП - Пазарджик в МБАЛ – Пазарджик. Унищожен е прозорец. Възникналият взрив е бил на балкона на апартамента, където е била е поставена газова бутилка с пропан-бутан, захранваща готварска печка.", "date": "2017.12.06", "title": "Пазарджик: Мъж и жена от града са пострадали при взрив на газова бутилка"}
{"url": "http://www.focus-news.net/news/2017/12/06/2464553/evropeyskata-komisiya-predstavya-patna-karta-za-zadalbochavane-na-evropeyskiya-ikonomicheski-i-parichen-sayuz.html", "text": "Европейската комисия представя пътна карта за задълбочаване на Икономическия и паричен съюз, включително конкретни стъпки, които да бъдат предприети през следващите 18 месеца. Това съобщиха от пресцентъра на Представителството на ЕК в България. Общата цел е да се подобри единството, ефективността и демократичната отчетност на европейския Икономически и паричен съюз до 2025 г. \r\nПредседателят Юнкер заяви: „След години на криза, сега е времето да вземем бъдещето на\r\nЕвропа в своите собствени ръце. Сегашният силен икономически растеж ни насърчава да\r\nпродължим напред, за да гарантираме, че нашият Икономически и паричен съюз ще стане по-\r\nединен, по-ефикасен и по-демократичен и че ще работи за всички наши граждани. Най-\r\nподходящото време за поправка на покрива е тогава, когато грее слънце.“\r\nЗадълбочаването на Икономическия и паричен съюз (ИПС) е средство за постигането на повече работни места, растеж, инвестиции, социална справедливост и макроикономическа стабилност. Единната валута предоставя защита и възможности за европейците, а силната и стабилна еврозона е от съществено значение за държавите, които членуват в нея, и за ЕС като цяло. \r\nПрез последните години бяха осъществени важни институционални реформи за укрепване на ИПС в Европа, но структурата му все още е незавършена. Днешната пътна карта отразява оставащите предизвикателства и очертава пътя напред. Икономическата и финансова криза, която засегна сериозно Европа, не започна в еврозоната, но разкри някои нейни институционални слабости. Почти десет години по-късно, благодарение на решителните усилия на всички равнища, в Европа е налице стабилно възстановяване с икономически растеж във всички държави членки. Безработицата е на най-ниското си равнище от 2008 г. насам. Доверието в икономиката е на най-високото си ниво от 2000 г. насам. Подкрепата сред европейците за единната валута е също на най-високото си ниво от въвеждането на евробанкнотите и евромонетите. Това дава възможност за задълбочаване на европейския Икономически и паричен съюз. Следващите 18 месеца следва да се използват, за да се предприемат необходимите следващи стъпки, както е договорено в Програмата на лидерите.\r\nВ допълнение към пътната карта в днешния пакет са включени четири основни инициативи: предложение за създаване на Европейски валутен фонд; съобщение за възможните функции на бъдещ европейски министър на икономиката и финансите; съобщение относно нови бюджетни инструменти за стабилна еврозона в нормативната уредба на ЕС и предложение за интегриране на съдържанието на Договора за стабилност, координация и управление в правната рамка на Съюза, като се вземе предвид необходимата гъвкавост, заложена в Пакта за стабилност и растеж.", "date": "2017.12.06", "title": "Европейската комисия представя пътна карта за задълбочаване на европейския Икономически и паричен съюз"}
{"url": "http://www.focus-news.net/news/2017/12/06/2464554/shumen-zhena-poluchi-uslovna-prisada-i-globa-ot-2-000-leva-za-izmama-pri-kandidatstvane-za-zemedelska-subsidiya.html", "text": "Жена получи условна присъда и глоба от 2 000 лева за измама при кандидатстване за земеделска субсидия. Това съобщиха от пресцентъра на Апелативна прокуратура - Варна. След протест на Окръжната прокуратура в Шумен срещу оправдателната присъда на подсъдимата Петина А. състав на Апелативния съд във Варна я призна за виновна, като отмени оправдателната част в съдебния акт на Шуменския окръжен съд. Въззивната инстанция наложи наказание на 37-годишната подсъдима лишаване от свобода за срок 1 година, чието изтърпяване отложи с изпитателен срок 3 години. Наложена ѝ е и глоба от 2 000 лева. \r\nУправителка на ЕТ „Велино“ в Шумен Петина А. била предадена на съд за получаване на финансово подпомагане като земеделски производител от фондове на Европейския съюз чрез подаване на неверни сведения за обработваната от фирмата ѝ земеделска земя. В кампанията за получаване на средства за подпомагане по схемите и мерките за директни плащания през 2013 г. подсъдимата декларирала няколко парцела в шуменското село Велино, като завишавала площта им с цел получаването на по-големи субсидии. \r\nИзвършената автоматизирана кръстосана проверка установила площи, декларирани от повече от един земеделски стопанин и други, които не отговаряли на критериите за подпомагане в размер на почти 50 хектара. С това тя извършила престъпление по член 248а, ал. 3, във връзка с ал. 2 от НК и била предадена на съд от Окръжната прокуратура в Шумен, но на първата съдебна инстанция Шуменският окръжен съд я оправдал.\r\nПоследвал протестът на Окръжната прокуратура в Шумен срещу оправдателната присъда. Протестът бил поддържан и от представителя на Апелативна прокуратура във Варна. \r\nПрисъдата на Апелативния съд във Варна, с който подсъдимата Петина А. е била призната за виновна, подлежи на касационна проверка пред Върховния касационен съд.", "date": "2017.12.06", "title": "Шумен: Жена получи условна присъда и глоба от 2 000 лева за измама при кандидатстване за земеделска субсидия"}
{"url": "http://www.focus-news.net/news/2017/12/06/2464555/afp-bryuksel-predstavi-predlozheniyata-za-razvitie-na-ikonomicheskiya-i-valuten-sayuz.html", "text": "Европейската комисия представи в сряда визията си за развитие на Икономическия и валутен съюз, включително подкрепяйки създаването на Европейския валутен фонд, но същевременно се отказа от по-амбициозните си идеи, предава AFP.\r\nИдеите, които трябва да бъдат реализирани до 2019 г., следват приблизителната насока, която председателят на Европейската комисия Жан-Клод Юнкер даде за промените в рамките на речта си относно състоянието на ЕС, изнесена през септември. \r\n„След години на криза, сега е време да вземем бъдещето на Европа в собствените си ръце. Няма по-добро време да се поправи покривът, отколкото когато слънцето грее“, подчерта люксембургският политик. \r\nПредложенията на ЕК първоначално бяха призовани да отговорят на шока от Брекзит, но бяха сведени до минимум, след като държавите от Общността се разделиха за посоката, в която трябва да бъдат насочени промените.\r\n„Само Комисията е в състояние да представи конкретни предложения за еврозоната и за ЕС като цяло, въпреки че някои биха предпочели да не направи нищо\", коментира еврокомисарят по икономическите въпроси Пиер Московиси на пресконференция. \r\nПредложенията също така следват идеите на френския президент Еманюел Макрон, насочени към укрепване на единната валута. Те обаче може да бъдат наложени само при условие, че в Берлин бъде съставено проевропейско правителство, което ще се съгласи да ги прокара. \r\nЕвропейскят валутен фонд ще бъде създаден на база съществуващия орган за спасяване на еврозоната, Европейския стабилизационен механизъм. \r\nДруги идеи, като създаването на поста министър на финансите в еврозоната, са внесени официално внесени за обсъждане в ЕК, но по тях не бяха направени предложения. Това стана повод за радостни коментари в германските медии, отхвърлящи всеки проект на ЕС, който би могъл да прехвърли парите на германските данъкоплатци към по-бедните държави от Общността.\r\nНо отхвърлянето или игнорирането на част от предложенията е удар за Макрон, който определи реформирането на еврозоната като един от най-важните приоритети на управлението си. \r\nНахлуването ще бъде удар за Macron, който направи един от най-важните си приоритети реформирането на еврозоната, включително и с правилния бюджет в еврозоната.\r\nПредстои обаче обсъжданията в тази насока да продължат.Тереза Герова", "date": "2017.12.06", "title": "AFP: Брюксел представи предложенията за развитие на Икономическия и валутен съюз"}
{"url": "http://www.focus-news.net/news/2017/12/06/2464556/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще говорим за големият християнски празник Никулден. Кой е св. Николай и какви са обредните практики, свързани с днешния празник, ще коментираме в първата част на предаванеъо. Наши гости ще бъдат уредникът в храм „Въведение Богородично” в Благоевград Аделина Стефанова и българският фолклорист проф. Костадин Динчев. Във втората част от предаването пък ще Ви разкажем за храм „Св. Никола“ в село Градево, заедно с кмета Кирил Йосифов. Как по традиция се отбелязва празникът в малкото населено място и защо този ден е важен за хората в селото предстои да научите само и единствено на нашите честоти.\r\nВ края на предаването няма да пропуснем да направим и обзор на по-важните събития и новини за Симитли и района от последните 7 дни.\r\nАко и вие, нашите слушатели и читатели, искате да коментирате темата, за която говорим днес, или пък да предложите такива, които биха били интересни за вас, то може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. Можете да поставяте и въпроси от различни естество, които касаят Симитли, а ние ще ги отправим към имащите отношение по въпроса отдели в Общината..", "date": "2017.12.06", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/12/06/2464557/prezidentat-rumen-radev-frenskiyat-samolet-rafel-nadmina-ochakvaniyata-mi-chuvstvam-se-nostalgichno-sled-poleta.html", "text": "Френският самолет „Рафел“ надмина очакванията ми, чувствам се носталгично след полета. Това каза пред журналисти президентът Румен Радев, след като изпълни полет с изтребител „Рафал“ в базата на френските Военновъздушни сили в Сен-Дизие. „Чел съм много за „Рафал“, но това, което можах да видя днес, надмина далеч очакванията ми. Наистина невероятен самолет, който може да изпълни в един полет широк спектър от мисии. Самолет, който се отличава с много мощ, невероятна маневреност, изключително добро електронно оборудване, невероятно сливане интеграция на всички сензори“, обясни държавният глава.\r\nНа въпрос имало ли е напрегнат момент по време на полета, Радев заяви: „Имаше, когато се бихме с другия самолет. Излизахме неутрално. Два пъти опитвахме да победим, на два пъти имахме шанс“. По думите му това е самолет, който може да предостави на летеца всичко. \r\nВъв връзка с това как се е сработил с другия летец, президентът заяви: „Летците се разбираме много лесно. Във въздуха нещата стават с кратки фрази, няма време за повече“. Радев уточни, е управлявал самолета в по-голямата част от полета. „За мен беше предизвикателство не пилотирането на самолета, а справянето с информацията на борбата, защото тук имаме страшно много сензори, които дават едно невероятно количество информация на няколко дисплея. Тези неща искат много сериозно изучаване. Летците са тези, които правят Военновъздушните сили, Франция разполага с невероятни летци“, коментира Румен Радев.\r\nНа въпрос може ли България да си позволи подобен изтребител, държавният глава заяви: „Бих се радвал ако може. Първо трябва да се изпрати искане за предоставяне на информация до държавата Франция, когато се предостави цената и условията, тогава ще можем да разберем“. \r\nОтносно това дали „Рафал“ може да бъде включен в процедурата сега, при положение, че е подновена от НС, Румен Радев заяви: „След като искаме да отворим по-широко ветрилото, да дадем по-големи възможности, за да имаме по-голям избор, мисля че е нормално да включим и този самолет“. \r\nПо думите му като способности самолетът е невероятен, но това е недостатъчно. „Тук са много важни и условията, при които той ще се поддържа, каква ще бъде цената на придобиване и най-важното – цената на поддръжката. Не мога да кажа каква е цената му. С президента с Макрон не сме говорили на тази тема. За самолета има много сложно наземно и друго оборудване, така че той да може да се поддържа – това е технология, това е система, а не просто да купим един самолет“, каза Радев. \r\n„Чувствам се носталгично след полета, това е една невероятна професия, която изтъква всички качества – работиш на ръба на интелектуалните, физическите и психическите си възможности. Преживяването е невероятно – летяхме, бихме се с друг самолет, бомбардирахме. Самолетът има такъв радар, който дава пълна картина, и въпреки че летяхме високо над облаците, ние виждахме всичко чрез него. Просто възможностите са невероятни“, допълни държавният глава. \r\n„Мисля, че България има много възможности, с които можем да върнем този подарък на президента Еманюел Макрон. Но за мен беше прекрасен подарък. Летях с пилот, който показва непрекъснато авио шоута и това, което ми показа, беше невероятно като възможности. Летяхме на огромни претоварвания – самолетът ги позволява, но е важно и летецът да може много“, каза още президентът Румен Радев.", "date": "2017.12.06", "title": "Президентът Румен Радев: Френският самолет „Рафел“ надмина очакванията ми, чувствам се носталгично след полета"}
{"url": "http://www.focus-news.net/news/2017/12/06/2464558/srbija-danas-premierat-ana-barnabich-na-dvudnevno-poseshtenie-v-balgariya.html", "text": "Премиерът Ана Бърнабич пристига на двудневно посещение в България, предава Srbija danas.\r\nИзданието посочва, че в програмата на визитата са включени срещи с българския премиер Бойко Борисов, разговори с Кристалина Георгиева, директор на Световната банка, и участие в международната конференция \"По-силна регионална интеграция на Балканите\".\r\nПосещението на премиера Бърнабич в София е отразено още от държавната агенция \"ТАНЮГ\", \"Kurir\", \"Studio B\", RTV и др.Тереза Герова", "date": "2017.12.06", "title": "Srbija danas: Премиерът Ана Бърнабич на двудневно посещение в България"}
{"url": "http://www.focus-news.net/news/2017/12/06/2464559/pazardzhik-zhivi-sharani-za-5-leva-kilograma-se-prodavat-v-tsentara-na-grada.html", "text": "Живи шарани за 5 лева килограма се продават в центъра на Пазарджик, предаде репортер на Радио „Фокус“ – Пазарджик. Гледката е нетрадиционна, тъй като търговецът е разположил ваната с рибите в пешеходната зона на града. На днешния празник - Никулден, когато рибата е традиционно ястие, в Пазарджик като цяло не се отчита сериозно поскъпване на рибата и рибните продукти. Цената на килограм замразена скумрия е между 4.50 и 5.50 лева, като тя е най-търсената риба след шарана. В магазините в Пазарджик пъстървата се търгува от 9.00 до 12.00 лева, толстолобът е между 2.80 и 3.00 лева, каракудата – за 2.50 лева за килограм. По-екзотичните видове достигат до около 20 лева за килограм, а нетрадиционните за българската кухня морски дарове са на цени над 20 лева за килограм. Според търговците, освен шаран, друг вид жива риба почти не се търси.\r\nВаня НИКОЛОВА", "date": "2017.12.06", "title": "Пазарджик: Живи шарани за 5 лева килограма се продават в центъра на града"}
{"url": "http://www.focus-news.net/news/2017/12/06/2464560/pernik-studenti-ot-nov-balgarski-universitet-predstaviha-svoya-izlozhba-v-galeriya-lyuben-gaydarov.html", "text": "Студенти от Нов български университет подредиха шестата си поред изложба в Перник, съобщиха от пресцентъра на Общината. Уникалните творби могат да се видят в галерия „Любен Гайдаров“. Сред експонатите са плакати, илюстрации, стенографски проекти, керамика и стъкло, графики и съвременна живопис.\r\n„Щастлива съм, че за поредна година млади и талантливи хора гостуват на Перник с прекрасни произведения. Надявам се, доброто сътрудничество да продължи и перничани да се радват на творбите ви, които са в различни жанрове на изобразителното изкуство“, каза зам.-кметът Севделина Ковачева пред студентите и им пожела здраве и творческа дързост, успехи и удовлетворение от постигнатото.\r\nНа откриването на изложбата беше представено артистично ревю, както и специална музикална програма.", "date": "2017.12.06", "title": "Перник: Студенти от Нов български университет представиха своя изложба в Галерия „Любен Гайдаров“"}
{"url": "http://www.focus-news.net/news/2017/12/06/2464561/konsultativen-savet-kam-predsedatelya-na-damtn-shte-obsazhda-merki-za-povishavane-bezopasnata-eksploatatsiya-na-yazovirite.html", "text": "Консултативен съвет за безопасната експлоатация на язовирите към Председателя на Държавната агенция за метрологичен и технически надзор (ДАМТН) ще работи за набелязване на мерки за гарантиране безопасната експлоатация на язовирите. Това съобщиха от пресцентъра на ДАМТН. В него участие ще вземат представители на Националното сдружение на общините в Република България, областни управители, Националния институт по метеорология и хидрология, НЕК ЕАД, академичната общност, браншови организации и други.\r\nСред основните задачи в работата на съвета ще бъде и обсъждането и предлагането на промени в нормативната база, касаеща безопасната експлоатация на язовирите и съоръженията към тях, в това число и Законът за водите. Целта е и да бъде засилено вниманието към водоемите и предприемането на координирани действия с цел ефективно сътрудничество между всички заинтересовани страни.\r\nУчастници в съвета от страна на ДАМТН са Председателят на агенцията Петър Горновски, заместник-председателите Валтер Василев и Маргарита Пейкова-Юлиянова, Главният директор на Главна дирекция „Надзор на язовирните стени и съоръженията към тях“ ген. Кирил Войнов и др.", "date": "2017.12.06", "title": "Консултативен съвет към Председателя на ДАМТН ще обсъжда мерки за повишаване безопасната експлоатация на язовирите"}
{"url": "http://www.focus-news.net/news/2017/12/06/2464562/shumen-sharanat-e-nay-tarsen-na-pazara-v-grada-srednata-mu-tsena-e-okolo-550-lv-za-kilogram.html", "text": "Шаранът е най-търсен на пазара в Шумен, показа репортерска проверка на Радио „Фокус“-Шумен. И на самия Никулден търговията с предпочитаната за празничната трапеза риба остава оживена. Интересът е основно към живата риба. Средната цена е около 5,50 лв. за килограм, като най-често се купуват шарани с тегло 2-3 кг. Засилено търсене от страна на купувачите има още от началото на седмицата, предпочитанието е за риба от местни водоеми и развъдници. По думите на търговците запитване за местна риба е имало и от клиенти от Южна България.  \r\nСпоред собственик на развъдник цената от 5,50 лв. трудно покрива разхода за отглеждането на шарана до тегло 3 кг, което отнема близо 3 години, но е съобразена с покупателната възможност на хората и остава почти непроменена в сравнение с миналата година. Другата предпочитана  риба, която на пазара наричат „народна“, е толстолобът, който се предлага за 2,50-3,00 лв. за килограм. Търговци коментираха, че цената му е по-ниска в сравнение със сома, който струва над 10 лв., като в същото време от 3-килограмов толстолоб спокойно може да се приготви ястие за 5-членно семейство, тъй като от тази риба не се изхвърля почти нищо.\r\nИвелина ИВАНОВА", "date": "2017.12.06", "title": "Шумен: Шаранът е най-търсен на пазара в града, средната му цена е около 5,50 лв. за килограм"}
{"url": "http://www.focus-news.net/news/2017/12/06/2464563/veliko-tarnovo-v-kompleks-svetinikolsko-uchilishte-v-svishtov-otbelyazvat-nikulden.html", "text": "В комплекс „Светиниколско училище“ в Свищов отбелязват Никулден. Денят на Свети Николай Чудотворец и Ден на банкера – 6 декември ще бъде почетен с голямо тържество, съобщиха за Радио „Фокус“ – Велико Търново от Община Свищов. Програмата включва музикални изпълнения, театрални постановки, пресъздаване на обичаи и други изненади. Поканени за участие са деца от детските градини и училищата в града. Организатори на събитието са Историческия музей и Първо българско народно читалище „Еленка и Кирил Д. Аврамови – 1856“.  От 18.30 часа в салона на читалището ще бъде представена постановката „Маршрутка“ на Театър „Иван Димов“,-Хасково. Участие в нея ще вземат  актьорите Тончо Токмакчиев, Мария Статулова, Катерина Евро, Диян Мачев, Кирил Ефремов, Стефан Денолюбов, Богдан Казанджиев.\r\nБилетите са налични на касата на Читалището. Всички прояви се осъществяват с подкрепата на Община Свищов.\r\nЛуиза ТРАНЧЕВА", "date": "2017.12.06", "title": "Велико Търново: В комплекс „Светиниколско училище“ в Свищов отбелязват Никулден"}
{"url": "http://www.focus-news.net/news/2017/12/06/2464564/parlamentat-kriminalizira-na-parvo-chetene-prinuditelnoto-nosene-na-burka.html", "text": "Парламентът криминализира на първо четене принудителното носене на бурка, предаде репортер на Агенция „Фокус“.Гласуването по законопроекта за промени в Наказателния кодекс се осъществи след поименна проверка за наличие на кворум. „За“ промените гласуваха 88 народни представители, „против“ – 22 и „въздържали се“ – 50, с което те бяха приети на първо четене. Промените бяха внесени от ПГ на „Обединени патриоти“ и бяха гласувани на първо четене. Според вносителите криминализирането на тези деяния са необходими, тъй като са насочени към засягане на личната сфера на човешкото същество и неговото достойнство, които са едни от изконните и най-висши ценности, защитавани от обществото. За принуждаване на лице да носи бурка се предвижда лишаване от свобода от 1 до  4 години и  глоба от 5 хил. в до 10 хил. лв., а ако принудата или склоняването са упражнени спрямо две или повече лица, наказаннието предвижда  лишаване от свобода от 2 до 6 години.  В случай на принуда на малолетно лице, наказанието е затвор от 3 до 6 години и  глоба от 10 хил. лв. до 20 хил. лв. \r\nДеница КИТАНОВА", "date": "2017.12.06", "title": "Парламентът криминализира на първо четене принудителното носене на бурка"}
{"url": "http://www.focus-news.net/news/2017/12/06/2464565/afp-karles-puchdemon-ostava-v-belgiya-zasega.html", "text": "Отстраненият председател на Женералитата на Каталуния Карлес Пучдемон обяви в сряда, че „засега“ ще остане в Белгия, въпреки че ден по-рано испанските власти оттеглиха европейската заповед за неговия и на още трима членове на бившето каталунско правителство министри арест, предава AFP.\r\n„Можем ли да се движим без страх из Европейския съюз? Все още нямаме отговор, затова засега ще останем тук“, заяви Пучдемон в рамките на пресконференция в Брюксел.Тереза Герова", "date": "2017.12.06", "title": "AFP: Карлес Пучдемон остава в Белгия – „засега“"}
{"url": "http://www.focus-news.net/news/2017/12/06/2464566/mvr-balgariya-predade-parvata-dostavka-za-postradalata-ot-navodneniya-albaniya.html", "text": "Помощ на стойност около 70 000 лева предоставя България на пострадалата от наводнения Албания, съобщиха от пресцентъра на МВР. От поисканата от Европейския съюз подкрепа за справяне с бедствието, страната ни първа реагира с незабавна доставка на най-необходимото за хората при справяне с подобни ситуации. Днес директорът на ГД ПБЗН гл. комисар Николай Николов предаде по-голямата част от доставката, в присъствието на българския консул и представители на посолството ни в Тирана. Тя бе осъществена  с два полета на транспортен самолет „Спартан“ на Военновъздушните сили.  \r\nХиляди семейства са засегнати от наводненията в Албания при проливните дъждове на Балканския полуостров. Наводненията са разрушили около 30 мостови съоръжения, най-пострадала е южната част на страната. Мисията бе организирана още вчера по указания на премиера Бойко Борисов. Помощта в обем от около 8 тона палатки, матраци, одеала, комплекти за първа помощ и други вещи от първа необходимост, бе осигурена от резервите на Министерството на земеделието и храните, Министерството на вътрешните работи, както и на Българския червен кръст. Въпреки лошото време бе създадена и организация, за да може тя да достигне възможно най-бързо до пострадалото население \r\nВ утрешния ден предстои и трети полет до Тирана за доставяне на следващата пратка.", "date": "2017.12.06", "title": "МВР: България предаде първата доставка за пострадалата от наводнения Албания"}
{"url": "http://www.focus-news.net/news/2017/12/06/2464567/kyustendil-vazpomenatelno-sabitie-v-pamet-na-zaginalite-balgarski-voini-vav-voynite-za-natsionalno-osvobozhdenie-i-obedinenie-se-provede-v-grada.html", "text": "Възпоменателно събитие в памет на загиналите български воини във войните за национално освобождение и обединение се проведе в Кюстендил, предаде репортер на Радио „Фокус” – Кюстендил. Събитието се състоя пред паметника на 13-ти пехотен Рилски полк в центъра на града. На него присъстваха зам.-министърът на отбраната Анатолий Величков, кметът на Община Кюстендил Петър Паунов, председателят на Общинския съвет Михаела Крумова, зам.-областният управител на Кюстендил Райчо Цветин, генерали, адмирали, офицери от Българската армия, представители на местната държавна власт, гости и граждани на Кюстендил.\r\nСъбитието бе посветено и на организираната в Кюстендил Международна научна конференция „Първата световна война на Балканите и участието на България в нея през 1917 година”. Военнослужещи от Благоевград и София поднесоха венци и цветя от името на: президента на Република България; заместник министър-председателя по обществен ред и сигурност и министър на отбраната; началника на отбраната; кмета на Община Кюстендил; областния управител; командира на Сухопътни войски; командира на Бригадното командване. С едноминутно мълчание беше почетена паметта на падналите герои за свободата на България.\r\nВенцеслав ИЛЧЕВ", "date": "2017.12.06", "title": "Кюстендил: Възпоменателно събитие в памет на загиналите български воини във войните за национално освобождение и обединение се проведе в града"}
{"url": "http://www.focus-news.net/news/2017/12/06/2464568/opredeleni-sa-sredishtnite-detski-gradini-i-uchilishta-v-stranata.html", "text": "Правителството прие Списък на средищните детски градини и училища в България за учебната 2017/2018 година, съобщават от правителствената информационна служба. Той е съставен въз основа на мотивирано предложение на кметовете на общините и след извършена проверка от регионалните управления на образованието.\r\nВ списъка са включени 252 детски градини и 22 нови училища, които отговарят на критериите и условията за получаване на статут на средищни. Отпадат 25 училища поради оптимизация на училищната мрежа и липса на минималния брой от 10 ученика, които пътуват от други населени места. В средищните детски градини и в новодобавените към списъка училища се обучават общо 18 674 деца и 4143 ученика, като 2230 деца в задължителна предучилищна възраст и 470 ученика пътуват ежедневно от съседни населени места. \r\nС направените промени общият брой на средищните детски градини, части от детски градини и училища в Списъка за 2017/2018 г. става 1014 в 670 населени места. Към началото на учебната година общо в средищните училища се обучават 186 176 ученици, като пътуващите от тях на възраст до 16 години са 40 352.\r\nСъгласно разпоредбите на Закона за предучилищното и училищното образование децата и учениците, които са от населени места без детска градина и училище, се обучават в други. Безплатният им транспорт до детска градина или училище се осигурява от съответните общини.", "date": "2017.12.06", "title": "Определени са средищните детски градини и училища в страната"}
{"url": "http://www.focus-news.net/news/2017/12/06/2464569/veliko-tarnovo-kmet-na-gorna-oryahovitsa-e-osaden-da-premahne-legnalite-politsai-na-patnoto-platno-na-teritoriyata-na-obshtinata.html", "text": "По протест на Районна прокуратура - Горна Оряховица Административен съд - Велико Търново осъди кмета на Община Горна Оряховица да премахне изкуствени неравности (легнали полицаи) на пътното платно. Това съобщиха от пресцентъра на Апелативна прокуратура - Велико Търново.  \r\nПрез есента на 2015 г. Апелативна прокуратура - Велико Търново извърши проверка във връзка с осъществяването на контрола на изградените изкуствени неравности на пътното платно. В хода на проверката бе констатиран занижен контрол и бездействие по отношение на вмененото задължение, от страна на службите за контрол и администрацията, управляваща пътя. \r\n Апелативна прокуратура - Велико Търново изпрати до общините писма с констатираните нередности, като  разпореди незабавно изпълнение - премахване или привеждане според изискванията на Наредбата за привеждане в съответствие с изискванията й съществуващите изкуствени неравности и други средства за ограничаване скоростта на движението по общинските пътища и уличната мрежа в населените места и селищните образувания (урбанизираните територии) на територията на общината. В същото писмо бе указано, че при неизпълнение прокуратурата ще оспори пред Административен съд бездействието им.\r\nРайонна прокуратура - Горна Оряховица е извършила проверки, в хода на които е било констатирано неизвършване на фактически действия от страна на кмета на Община Горна Оряховица по задължение, произтичащо пряко от нормативен акт - Наредба № РД-02-20-10 от 5 юли 2012 г. за условията за изграждане или монтирани върху платното за движение на изкуствени неравности и на други средства за ограничаване на скоростта на движение и изискванията към тях, издадена от МРРБ и МВР, обнародвана в ДВ бр. 56 от 24.07.2012 г. \r\nПо тази причина прокурор  при Районна прокуратура - Горна Оряховица е подал протест до Административен съд - Велико Търново, с който е предложил да бъде осъден кметът на община Г. Оряховица да извърши фактически действия по привеждане в съответствие с изискванията на Наредба № РД-02-20-10 от 5 юли 2012 г. или по отстраняването им, ако горното е невъзможно, на конкретизирани – 9 на брой, на територията на община Горна Оряховица изкуствени неравности за ограничаване на скоростта на движение.\r\nС Решение № 457 от 22 ноември 2017 г. по адм. дело № 701/2017 г. по описа на Административен съд - Велико Търново, административният съдия е осъдил кмета на Община Горна Оряховица да изпълни задълженията си, произтичащи пряко § 3, ал.2 от Преходните и заключителните разпоредби от Наредба № РД-02-20-10 от 5 юли 2012 г., за извършване на фактически действия – да премахне изкуствени неравности (легнали полицаи), изградени върху пътните платна на територията на Община Горна Оряховица, конкретизирани в протеста на ГОРП.", "date": "2017.12.06", "title": "Велико Търново: Кмет на Горна Оряховица е осъден да премахне легналите полицаи на пътното платно на територията на общината"}
{"url": "http://www.focus-news.net/news/2017/12/06/2464570/anadolu-agency-turtsiya-svika-izvanredna-sreshta-na-ois-za-erusalim.html", "text": "Турция ще бъде домакин на извънредна среща на Организация за ислямско сътрудничество (ОИС), посветена на плановете на американския държавен глава Доналд Тръмп да признае Ерусалим за столица на Израел. Тя ще бъде проведена на 13 декември, предава Anadolu Agency.\r\nОИС се състои от 57 мюсюлмански държави, а решението за провеждане на непланираната среща бе взето, след като президентът Реджеп Тайип Ердоган проведе серия телефонни разговори с лидери от Малайзия, Тунис, Иран, Катар, Саудитска Арабия, Пакистан и Индонезия, поясни говорителят му Ибрахим Калън.\r\nВ рамките на пресконференция в Анкара, Калън подчерта, че САЩ трябва да се откажат от „сериозна грешка\" за промяна на статута на Ерусалим, повтаряйки думите на Ердоган, че подобна стъпка е „червена линия“ за Турция. \r\n„Сегашният статут на Ерусалим трябва да бъде запазен. Необходимо да се предприемат стъпки, за да се предотврати сериозната грешка Ерусалим да бъде признат като израелски град“, допълни Калън. Тереза Герова", "date": "2017.12.06", "title": "Anadolu Agency: Турция свика извънредна среща на ОИС за Ерусалим"}
{"url": "http://www.focus-news.net/news/2017/12/06/2464571/veliko-tarnovo-shest-nagradi-twinning-nql-2017-poluchi-su-nikolay-katranov-svishtov.html", "text": "Шест награди eTwinning NQL 2017 получи СУ „Николай Катранов“ - Свищов на национална церемония за връчването им на 30 ноември в София, съобщиха от пресцентъра на Община Свищов. На церемонията бяха наградени учителите, получили eTwinning Национален знак за качество. Грамотите връчи Милена Караангова – национален координатор на дейност eTwinning в България. От 195 подадени кандидатури, отличени бяха 152 успешни проекта. СУ „Николай Катранов“ – град Свищов получи 6 награди за шест успешни проекта „България в пощенски картички“,  „Сапунени мехурчета”, „Аз обичам България”,  „The colors of the rainbow“, „Враг голям съм на боклука“ и „Книгознайковци”.\r\nНа церемонията по награждаване на най-добрите eTwinning проекти за 2017 година бяха поканени Стефка Николаева и Петя Попова, старши учители в СУ „Николай Катранов“, работили по проектите през годините.\r\nПо време на събитието бяха представени eTwinning проектите, получили най-висока оценка, сред които бе и проектът „Аз обичам България”.", "date": "2017.12.06", "title": "Велико Търново: Шест награди Twinning NQL 2017 получи СУ „Николай Катранов“ - Свищов"}
{"url": "http://www.focus-news.net/news/2017/12/06/2464572/shumen-ekip-na-bchk-beshe-na-proverka-v-selo-hitrino-vav-vrazka-sas-signali-na-postradali-pri-vzriva-na-zhp-garata-prez-dekemvri-2016-g.html", "text": "По повод на постъпили сигнали от жители на Хитрино екип на БЧК посети селото и извърши обстойна проверка на място, съобщиха от пресцентъра на Българския червен кръст. Днес, на заседание на местния обществен съвет, в присъствието на екипа на БЧК, бяха подробно разгледани постъпилите жалби, като още веднъж беше отчетена степента на нанесените щети, социалния статус и броя на членовете на домакинствата.\r\nФинансовите средства за пострадалите при взрива на жп гарата на 10 декември 2016 г., отпуснати от Националния обществен съвет за управление на финансовите средства от кампанията за Хитрино, са разпределени на базата на предложение на местния обществен съвет, избран от жителите на селото.\r\nЕкипът на БЧК ще анализира резултатите от проверката и ще запознае с тях всички членове на Националния обществен съвет.", "date": "2017.12.06", "title": "Шумен: Екип на БЧК беше на проверка в село Хитрино във връзка със сигнали на пострадали при взрива на жп гарата през декември 2016 г."}
{"url": "http://www.focus-news.net/news/2017/12/06/2464573/pravitelstvoto-odobri-stanovishte-po-konstitutsionnoto-delo-svarzano-s-poluchavaneto-na-byudzhetni-sredstva-ot-chastni-detski-gradini-i-uchilishta.html", "text": "Правителството одобри становище по Конституционно дело №5 за 2017 г., с което 71 народни представители искат обявяване на противоконституционност на членове от Закона за предучилищното и училищното образование, свързани с възможността за получаване на бюджетни средства от частни детски градини и училища. Това съобщиха от правителствената информационна служба.\r\nВ становището на кабинета се излагат аргументи, според които искането във всичките негови части и по всяка една от съдържащите се в него тези е неоснователно и следва да бъде отхвърлено.", "date": "2017.12.06", "title": "Правителството одобри становище по Конституционното дело, свързано с получаването на бюджетни средства от частни детски градини и училища"}
{"url": "http://www.focus-news.net/news/2017/12/06/2464574/vratsa-retsidivist-s-dve-prisadi-e-predaden-na-sad-za-izvarsheno-ot-nego-ubiystvo-v-mezdra.html", "text": "Окръжна прокуратура – Враца внесе за разглеждане в съда обвинителен акт срещу 43-годишния Кр. Каменов за умишлено убийство, извършено от него с особена жестокост и при условията на опасен рецидив – престъпление по чл. 116, ал. 1, т. 6, пр. 3, т. 12, пр. 1, вр. чл. 115, вр. чл. 29, ал. 1, б. „а“ и б. „б“ от НК. Това съобщиха от пресцентъра на Апелативна прокуратура – София. Обвиняемият Каменов е осъждан два пъти за убийство и блудство. Живеел с баща си в с. Осеновлаг, община Своге, като към март 2017 г. бил безработен. По същото време той се записал на курс за „Дежурен ръководител, билетопродавач“ към БДЖ, който се провеждал в гр. Мездра. \r\n         На 20 март 2017 г. обвиняемият пристигнал в града за започване на обучението. Още на гарата той се присъединил към мъжка компания, с която консумирал алкохол. \r\n         Почерпката продължила по-късно в дома на 62-годишния Цв. Йотов, който бил известен с това, че обикновено се съгласявал да приема компании, употребяващи алкохол. \r\n         Първоначално разговорът между присъстващите мъже бил спокоен, но с напредване на времето обвиняемият Каменов започнал да повишава тон и да се държи по-агресивно. Той демонстрирал мускулите на ръцете си, удрял с юмрук по масата и заплашително питал „дали знаят колко е силен“. \r\n         Постепенно компанията се разотишла, като един от свидетелите по-късно същата вечер споделил притеснението си на негов близък за „непознатия млад мъж“, който „викал, биел по масата и гледал страшно“. \r\n         В един момент в дома на Йотов останали само Каменов и стопанинът на къщата. Двамата се скарали и „сборичкали“, при което обвиняемият, възползвайки се от по-доброто си физическо състояние и по-младата възраст, започнал да блъска и удря пострадалия с ръце и да го души. Когато мъжът паднал, той продължил да го рита с крака и да блъска главата му във вратата на хладилника. \r\n         След като привел Йотов в безпомощно състояние, Каменов оставил го да лежи на пода с окървавена глава, а той седнал на масата и заспал. Събудил се няколко часа по-късно, видял пострадалия, подбутнал го и след като установил, че той не реагира, си тръгнал. \r\n         На следващия ден съседът на Йотов забелязал необичайно отворения прозорец в една от стаите, обитавана от пострадалия, приближил се и след като видял безжизненото му тяло, сигнализирал органите на МВР. \r\n         След проведеното издирване на 23 март 2017 г. Каменов бил задържан в близост до дома си, след като се опитал да избяга и да се укрие в безлюдна новострояща се постройка. \r\n         От заключението на извършената съдебно-медицинска експертиза се установява, че пострадалият Йотов е починал в резултат на съчетана травма – черепно-мозъчна, шийна, двустранно счупване на ребра, множество разкъсвания, кръвоизливи, контузии и отоци. Това довело до остра дихателна и сърдечно съдова недостатъчност с последвала смърт. \r\n         Предстои да започне съдебен процес срещу обвиняемия Кр. Каменов за извършено от него убийство.", "date": "2017.12.06", "title": "Враца: Рецидивист с две присъди е предаден на съд за извършено от него убийство в Мездра"}
{"url": "http://www.focus-news.net/news/2017/12/06/2464575/petar-paunov-kmet-na-kyustendil-nadyavam-se-che-otsenyavayki-sabitiyata-ot-parvata-svetovna-voyna-shte-mozhem-v-badeshte-da-badem-bariera-pred-tyahnoto-povtaryane.html", "text": "Надявам се, че оценявайки събитията от Първата световна война, ще можем в бъдеще да бъдем бариера пред тяхното повтаряне. Това каза кметът на Община Кюстендил Петър Паунов в приветственото си слово по повод откриването на Международната научна конференция „Първата световна война на Балканите и участието на България в нея през 1917 година”, предаде репортер на Радио „Фокус” – Кюстендил. „Надявам се, че в бъдеще ще имаме шанса, оценявайки тези събития, да може да бъдем заедно бариера пред тяхното повтаряне. С вашата памет, решителност, себераздаване, се надявам Кюстендил, като бивша военна столица, а настояща - научна, и с мъдростта, целият свят да се превърне в столица на любовта. Повече никога да не говорим за Министерство на войната, повече никога да не говорим за вражди. Тази мъдрост ни е необходима”, подчерта Петър Паунов. \r\nЗам.-министърът на отбраната Анатолий Величков прочете приветствие от името на министъра на отбраната – Красимир Каракачанов. В него беше посочено, че Първата световна война е фундаментално и епохално събитие в историята на човечеството, а за Балканите и за България тя има дълбоки и трайни политически, икономически и военни последици. Писмо по повод международната конференция е изпратено с приветствие от името на президента на Република България Румен Радев. Пред присъстващите приветствие поднесе и директорът на Института за исторически изследвания при Българската академия на науките доцент д-р Даниел Вачков. „Сега сме особено щастливи, че това събитие се случва в Кюстендил, който е свързан изключително много с това време”, каза Даниел Вачков.\r\nВенцеслав ИЛЧЕВ", "date": "2017.12.06", "title": "Петър Паунов, кмет на Кюстендил: Надявам се, че оценявайки събитията от Първата световна война, ще можем в бъдеще да бъдем бариера пред тяхното повтаряне"}
{"url": "http://www.focus-news.net/news/2017/12/06/2464576/tass-samolet-na-ear-baltik-izleze-izvan-pistata-na-moskovskoto-letishte-sheremetievo-ne-se-saobshtava-za-postradali.html", "text": "Самолет на латвийската авиокомпания „Еър Балтик“ излезе извън пистата на московското летище „Шереметиево“, предава TACC.\r\n„Самолет на „Еър Балтик“ излезе от пределите на пистата. Една от лентите е блокирана. В течение на два часа ще работи само една писта“, поясни източник.\r\nВ резултат на произшествието ще бъде засегнато разписанието на полетите.\r\nКъм настоящия момент не се привеждат данни за пострадали. Неизвестни са и причините, поради които машината не е успяла да спре навреме. Тереза Герова", "date": "2017.12.06", "title": "ТАСС: Самолет на „Еър Балтик“ излезе извън пистата на московското летище „Шереметиево“, не се съобщава за пострадали"}
{"url": "http://www.focus-news.net/news/2017/12/06/2464577/opredeleni-sa-datite-na-religioznite-praznitsi-prez-2018-g-na-veroizpovedaniyata-razlichni-ot-iztochnopravoslavnoto.html", "text": "Правителството определи дните на религиозните празници през 2018 г. на вероизповеданията, различни от източноправославното, съобщиха от правителствената информационна служба. Датите са съгласувани с ръководствата на религиозните общности в България. Съгласно Кодекса на труда и Закона за държавния служител, служителите и работниците от тези вероизповедания могат да ползват по свой избор част от платения си годишен или неплатен отпуск за религиозните празници.\r\nПразниците на Католическата църква у нас са 2 април – вторият ден от Великден, 29 юни – „Св. Св. Апостоли Петър и Павел”, 1 ноември – „Вси Светии”, и 8 декември – Непорочното зачатие на Света Богородица.\r\nМюсюлманското вероизповедание ще отбележи Рамазан байрам на 14 и 15 юни, Курбан байрам на 20-22 август и Рождението на Мохамед на 19 ноември.\r\nЗа религиозната общност на евреите празниците са на 31 март – Песах, на 20 и 21 май – Шавуот, 10 септември – Рош Ашана, 19 септември – Йом Кипур, и Сукот – на 24 септември.\r\nАрменската апостолическа православна църква ще празнува Рождество Христово на 6 януари, Сретение Господне – на 14 февруари, Цветница – на 25 март, Възкресение Христово – на 1 април, Кръстовден – на 16 септември и Преображение Господне – на 8 юли.\r\nПразничните и почивните дни за обществото „Бяло братство” са 22 март – Ден на пролетното равноденствие, Рождението на Учителя Петър Дънов – 12 юли, Съборните дни – 19, 20 и 21 август, и Денят на кончината на Учителя – 27 декември.\r\nПоследователите на Църквите на адвентистите от Седмия ден имат на разположение шест съботни дни, ако според трудовия им или служебен договор са задължени да работят в тези дни.\r\nСвидетелите на Йехова в България отбелязват Възпоминанието за смъртта на Исус Христос на 31 март и Конгресните дни на 5-8 юли, а празникът за евангелските църкви е Денят на реформацията – 31 октомври\r\nОбществото за Кришна съзнание отбелязва Гаура Пурнима на 1 март, Рама Навами на 25 март, Нарасимха Чатурдаши на 28 април, Ратха Ятра – на 16 септември, Кришна Джанмащами на 3 септември.\r\nПоследователите на Диамантен път на будизма – България, ще празнуват на 29 май Весак – ден на раждането, просветлението и паранирваната на Буда Шакямуни.\r\nБудистката общност в България отбелязва Деня на Буда на 29 май, Нова година на 31 януари, Денят Дхарма на 27 юли и Денят Бодхи на 8 декември.\r\nПразниците на Бахайската общност са Нау-Руз – 21 март, Резван – 21 април, Декларацията на Баб – 25 май, Възнесението на Бахаулла – 29 май, Мъченическата смърт на Баб – 10 юни, и Рождението на Бахаулла – 10 ноември.", "date": "2017.12.06", "title": "Определени са датите на религиозните празници през 2018 г. на вероизповеданията, различни от източноправославното"}
{"url": "http://www.focus-news.net/news/2017/12/06/2464578/burgas-arhitekt-emil-burulyanov-otstapi-priza-burg-na-godinata-na-spasitel-ot-navodneniyata-v-polza-na-plamen-karashev.html", "text": "Архитект Емил Бурулянов стана тазгодишният носител на приза „Бург на годината“, но се отказа от него в полза на Пламен Карашев. Той е човек, помагал много за спасяването на хора и преодоляване на последиците от наводненията. Това съобщиха от пресцентъра на Община Бургас.\r\nБурулянов каза, че предприел тази стъпка, защото това е била една тежка година за Бургас, в която природните бедствия са сложили тежък отпечатък върху много човешки съдби. Според него носителят на приза тази година трябва да е някой, който е изложил живота си на риск, за да спаси други хора. Тогава Бурулянов научил името на Пламен Карашев от медиите и по време на церемонията помоли представителите на институциите да направят всички възможно, за да му бъде връчена почетната статуетка на „Бург на годината“.\r\nВ категорията „Завърнали се младежи“ победител в анкетата на „Радио 1“ е Даниела Павлова, която стана вицешампион на най-голямото ученическо първенство в света по информационни технологии.\r\nЗа „Бург на годината“ бяха номинирани и други достойно граждани на морския град. Един от тях е писателят Ваньо Вълчев – за приноса му към културата и 80-годишния му юбилей. Останалите са диригентът Левон Манукян, режисьорът Георги Дюлгеров и председателят на КСТ „Бургас 75“ Андрей Тодоров.", "date": "2017.12.06", "title": "Бургас: Архитект Емил Бурулянов отстъпи приза „Бург на годината“ на спасител от наводненията в полза на Пламен Карашев"}
{"url": "http://www.focus-news.net/news/2017/12/06/2464579/izgrazhdaneto-na-publichna-infrastruktura-v-obshtinite-beloslav-i-devnya-shte-bade-finansirano-po-reda-na-zni.html", "text": "Правителството одобри финансирането по реда на Закона за насърчаване на инвестициите (ЗНИ) на публична инфраструктура в общините Белослав и Девня. Това съобщиха от правителствената информационна служба. От бюджета на Министерството на икономиката за ще бъдат предоставени до 3 522 978 лв. за рехабилитация, реконструкция и изграждане на общински път Девня – Разделна.\r\nВ землището на с. Разделна се изпълнява сертифицираният по ЗНИ инвестиционен проект на „Олива“ АД – „Преработвателно предприятие за растителни масла и зърнобаза“. Проектът предвижда изграждането на нова производствена база за съхранение, лющене, пресоване и екстракция на маслодайни култури. Инвестицията е на стойност 29 млн. лв., изцяло за придобиване на дълготрайни материални активи. С осъществяването на проекта ще бъдат разкрити 102 нови работни места. Дружеството предвижда производството в новата база да започне през 2019 г., като пълният производствен капацитет да бъде достигнат през 2023 г.\r\nИнфраструктурата ще се използва от всички съществуващи и потенциални предприятия в района при равни и недискриминационни условия, както и от транспортни и търговски фирми и населението на селата Разделна, Тръстиково, Падина в община Белослав, гр. Девня в община Девня. С изграждането на инфраструктурата ще бъдат решени комуникационни и екологични проблеми на регионално и национално равнище. Социалните ефекти от изграждането на инфраструктурата се изразяват в по-добра настилка, по-кратко време за придвижване и по-удобен маршрут за работещите и живеещите в района на инвестиционната инициатива.", "date": "2017.12.06", "title": "Изграждането на публична инфраструктура в общините Белослав и Девня ще бъде финансирано по реда на ЗНИ"}
{"url": "http://www.focus-news.net/news/2017/12/06/2464580/kyustendil-izticha-krayniyat-srok-za-uchastie-v-obshtinskiya-konkurs-za-detsko-tvorchestvo-koleda-e-stavat-chudesa.html", "text": "Изтича крайният срок за участие в общинския конкурс за детско творчество „Коледа е, стават чудеса” в Кюстендил. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. Творбите трябва да бъдат подадени в Обединен детски комплекс – Кюстендил до края на работния ден или по пощата, но с клеймо от 6 декември.  Конкурсът се провежда в три направления – народно творчество, изобразително изкуство и литературно творчество с цел да съхранява и популяризира българските народни обичаи. Награждаването на отличените и откриването на изложбата с най-добрите творби ще бъде на 15. декември от 17.30 часа във Възрожденското училище.\r\nВенцеслав ИЛЧЕВ", "date": "2017.12.06", "title": "Кюстендил: Изтича крайният срок за участие в общинския конкурс за детско творчество „Коледа е, стават чудеса”"}
{"url": "http://www.focus-news.net/news/2017/12/06/2464581/kaloyan-pargov-bsp-v-byudzhet-2018-na-stolichna-obshtina-tryabva-da-zalegnat-politiki-za-podobryavane-dostapnostta-na-gradskata-sreda-za-detsata-s-uvrezhdaniya.html", "text": "В Бюджет 2018 на Столична община задължително трябва да бъдат включени конкретни и целенасочени политики за подобряване достъпността на градската среда за децата с увреждания. Това заяви заместник-председателят на Комисията по образование, култура, наука и културно многообразие към Столичния общински съвет Калоян Паргов, който е и лидер на БСП - София, съобщиха от градската структура на партията. Той откри дискусия на тема „Как да направим градската среда по-добра за живот и развитие на децата с увреждания”, организирана от Инициативна група от майки „Щастливо детство за специалните деца”, с председател Кристина Петрова. В дискусията се включи и общинският съветник от групата на БСП Николай Николов, който е член на Комисията за децата, младежта и спорта в Столичния общински съвет.\r\n„На тази дискусия беше поставен остро въпросът за грижата и отговорността на общините не само за децата, но и за всички хора с увреждания”, коментира Калоян Паргов. „Надявам се, че в бюджета на Столична община, който предстои да приемем, ще залегнат не хоризонтални, а конкретни и целенасочени вертикални политики по отношение на достъпността на градската среда за хората с увреждания. И тук не говоря за централната част на София, а за крайните квартали, от които Столична община тотално е абдикирала”, посочи Паргов.\r\nТой коментира и втората тема, която се открои по време на дискусията. Тя засяга закриването на помощните училища след промяната на нормативната уредба. „Големият въпрос в тази ситуация е как децата с увреждания се адаптират и социализират в една нормална училищна среда”, каза той. „Освен това, как се решават проблемите с тяхното приемане не само от връстниците им, но най-вече от педагогическите колективи и как учителите им помагат за адаптацията”, каза още Паргов.\r\nСпоред лидера на БСП - София тази толкова важна тема трябва да бъде предмет на специална конференция или семинар, в който да участват представители на всички институции и организации, имащи някакво отношение по въпроса. Този форум трябва да бъде проведен час по-скоро, още в началото на следващата година, предложи Калоян Паргов. „И в него трябва да се включат директори, педагози, възпитатели, психолози от столичните училища, които да споделят опит и да посочат проблемите и трудностите, които срещат в работата си. Защото диалогът е най-важен. Единствено заедно можем да намерим точните и ефективни решения”, допълни Паргов.\r\nНиколай Николов засегна темата за бюрокрацията в Столична община, която изключително много затруднява решаването на проблеми не само на деца, но изобщо на хора с увреждания и в неравностойно положение. „Само един пример ще посоча, каза той. - В едно от училищата в район „Красно село” все още не може да бъде изграден асансьор за трудно подвижно дете, въпреки че родителите му са намерили средства, а кметът предлага помощ и подкрепа. Изграждането на асансьора се бави вече с месеци, защото трябва да бъдат преминати 1000 процедури, разрешения, огледи и т.н. в Столична община, за да даде тя разрешението! Като цяло градската среда в София не е достъпна за хора с увреждания, с изключение на идеалния център, и в тази посока е необходима много работа. Рампи, скосени тротоари, звукова система за незрящите, рампи за инвалиди в градския транспорт... В крайните квартали няма такива „екстри” за хората с увреждания, за съжаление”.", "date": "2017.12.06", "title": "Калоян Паргов, БСП: В Бюджет 2018 на Столична община трябва да залегнат политики за подобряване достъпността на градската среда за децата с увреждания"}
{"url": "http://www.focus-news.net/news/2017/12/06/2464582/arhimandrit-antim-protosingel-na-vidinskata-mitropoliya-hristiyanskata-vyara-prevede-nashiya-narod-prez-neravniya-istoricheski-pat-na-balgariya.html", "text": "Християнската вяра преведе нашия народ през неравния исторически път на България, за да стигнем до дни, в които живеем спокойно и свободно, каза на брега на река Дунав архимандрит Антим, протосингел на Видинската митрополия, предаде репортер на Радио „Фокус“ – Видин. Той посочи, че предстои да бъде потопена иконата на Свети Николай, която е от 19 век. „Нашите предци са изградили митрополитския храм „Свети Николай Чудотворец“, в който отправяме светла и топла молитва, за да бъде свети Николай също един от покровителите на град Видин и неговите граждани, за да живеем в мир, единство и братолюбие и в непоклатима вяра в Господ Исус Христос“, каза архимандрит Антим. Той допълни, че днешните молитви за били отправени към Господ именно за това. „Запалихме корабния светилник пред иконата на свети Николай и сега сме тук, пред вечната река Дунав, за да отправим своето послание за мир, за справедливост за вяра и обич между народите“, коментира архимандритът.\r\nАнна ЛОЗАНОВА", "date": "2017.12.06", "title": "Архимандрит Антим, протосингел на Видинската митрополия: Християнската вяра преведе нашия народ през неравния исторически път на България"}
{"url": "http://www.focus-news.net/news/2017/12/06/2464583/kyustendil-zapochnali-sa-proverki-po-zayavleniya-ot-postradali-ot-prolivniya-dazhd-zhiteli-na-obshtina-dupnitsa.html", "text": "Започнали са проверки по подадени заявления от страна на пострадали от проливния дъжд жители на Община Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му вече е сформирана комисия от експерти, която е извършила проверка по две подадени заявления от страна на пострадали. Комисията е посетила един адрес в Дупница, където в петък през нощта, придошлата река е отнесла част от двора и подпорна стена, а живеещите бяха евакуирани за 24 часа. Направена е и проверка в село Самораново, след подадени сигнали от кмета. \r\n„Пораженията не са огромни, дори бих казал минимални. Разходът няма да бъде много голям и от Община Дупница се ангажираме да възстановим щетите”, каза Христо Апостолов. Всички щети са описани. Подадени са и 6 сигнала по телефона. Гражданите, в чийто имоти има щети нанесени от дъжда могат да подават заявления в Община Дупница до 13 декември. Комисия ще направи оглед и ще прецени необходимите средства за възстановяването.\r\nВенцеслав ИЛЧЕВ", "date": "2017.12.06", "title": "Кюстендил: Започнали са проверки по заявления от пострадали от проливния дъжд жители на Община Дупница"}
{"url": "http://www.focus-news.net/news/2017/12/06/2464584/burgas-stotitsi-imennitsi-ot-grada-se-vklyuchiha-v-prevarnalata-se-v-traditsiya-v-poslednite-godini-zlatna-snimka.html", "text": "Стотици именници от Бургас се включиха в превърналата се в традиция в последните години „златна“ снимка на площад „Атанас Сиреков“. Сред тях имаше хора на всички възрасти – от бебета до 100-годишния Никола Мечев. Това съобщиха от пресцентъра на Община Бургас. Дядо Никола показа завиден младежки дух и ентусиазъм, а кметът Димитър Николов пожела на всички присъстващи да стигнат неговите години.\r\nИмениците получиха значка с надпис „Аз имам имен ден на Никулден“, моряшко шалче и знаменца на Община Бургас преди заветния за поколенията кадър. Моментът бе запечатан точно в 13.30 часа, а оригиналната фотография ще бъде изпратена за съхранение в Държавния архив. Копие от златната снимка напълно безплатно ще получи всеки участник в нея, който посети утре след 13.00 часа павилиона на „Морски знаци“ на площад „Св. св. Кирил и Методий“. Дори да не успеете още утре да посетите павилиона, историческата кадър ще се раздава до 15 декември.\r\nВеднага след това на площад „Атанас Сиреков“ се изви кръшно българско хоро. На него се хвана заместник-кметът на Бургас Йорданка Ананиева, както и ученици от бургаските училища, младите танцьори от фолклорния танцов ансамбъл към Професионална търговска гимназия, от ФТА „Никола Гинов“ и ПФА „Странджа“. Идеята за най-дългото никулденско хоро е на младежите от инициативата „Бургас харесва младите“.\r\n\"И не забравяйте, че кулминацията на празника все още предстои – запалване на светлините на 18-метровата коледна елха и новогодишната украса на Бургас. Свидетели на това ще бъдат само тези бургазлии, които се присъединят към големия никулденски концерт на площад „Тройката“ днес от 17.30 часа\", посочват още от Общината.", "date": "2017.12.06", "title": "Бургас: Стотици именници от града се включиха в превърналата се в традиция в последните години „златна“ снимка"}
{"url": "http://www.focus-news.net/news/2017/12/06/2464585/glavniyat-prokuror-sotir-tsatsarov-6967-sa-privatizatsionnite-sdelki-s-darzhavni-aktivi-sdelkite-s-obshtinski-aktivi-sa-7023.html", "text": "С оглед действалия Закон за приватизация на държавни и общински предприятия за периода 1992 до март 2002 година и действащия сега Закон за приватизация и следприватизационен контрол, според доклада, са били извършени 6967 приватизационни сделки с държавни активи. Сделките с общински активи са 7023. Това каза главният прокурор на Р България Сотир Цацаров на заседание на парламентарната правна комисия, предаде репортер на Агенция „Фокус“. „Няма такава информационна система, която да може даде с пълна точност информация за всички производства на тема приватизация“, уточни той. „На 1 декември 2016 година до главният прокурор е постъпил доклад от председателя на ДАНС, по разпореждане на министър-председателя и касае обобщени проблеми на приватизационните сделки у нас“, обясни Сотир Цацаров. „В изпратения доклад като основен проблем е поставена липсата на единен орган, който да подготви, сключва и контролира сделките. На второ място наличието на преференции за работническо-мениджърските дружества, които са създали неконкурентна среда за другите участници“, допълни той. „ Поставени са и основно измененията, които касаят възможността за участие в този вид приватизационен процес и на лица, които са членове на управителни и надзорни съвети, за които няма изискване да са работили в предприето поне година“, каза още той. \r\nБиляна ИВАНОВА", "date": "2017.12.06", "title": "Главният прокурор Сотир Цацаров: 6967 са приватизационните сделки с държавни активи, сделките с общински активи са 7023"}
{"url": "http://www.focus-news.net/news/2017/12/06/2464586/do-chetiri-pati-se-namalyavat-taksite-za-registratsiya-na-yuridicheski-litsa-s-nestopanska-tsel.html", "text": "Размерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Това съобщиха от правителствената информационна служба. Това облекчение за гражданите се предвижда с промяна в Тарифата за държавните такси, събирани от Агенцията по вписванията, одобрена днес от Министерския съвет.\r\nНамалението на държавните такси е във връзка с промените в Закона за юридическите лица с нестопанска цел, с които вписването ще се извършва в нов единен електронен регистър към Агенцията от 1 януари 2018 г. В момента първоначалното регистриране на юридически лица с нестопанска цел (ЮЛНЦ) се извършва с нарочен регистър към съответния компетентен окръжен съд. Последващо задължение за всички ЮЛНЦ е регистрацията в регистър БУЛСТАТ, а за тези с обществено полезна дейност е необходима и регистрация в Централния регистър на ЮЛНЦ за обществено полезна дейност.\r\nСлед провеждането на реформата, ЮЛНЦ ще могат да подават заявления на хартиен носител във всички служби по регистрация на Агенцията по вписванията, независимо от обстоятелството къде е тяхното седалище. Ще има възможност заявленията да се подават и по електронен път, като таксата за това ще е с 50% по-ниска спрямо тази за подаване на гише.\r\nС влизането в сила на промените в Закона за ЮЛНЦ регистрацията ще се осъществява на принципа „на едно гише“, в единен централизиран уеб базиран електронен регистър, който ще може да предоставя комплексни електронни услуги. В този случай отпада и заплащането на държавните такси за вписване в регистър БУЛСТАТ. Именно тези облекчения ще доведат до значителното занижаване на таксите.", "date": "2017.12.06", "title": "До четири пъти се намаляват таксите за регистрация на юридически лица с нестопанска цел"}
{"url": "http://www.focus-news.net/news/2017/12/06/2464587/zaplahata-ot-islyamska-darzhava-na-balkanite-poveche-ot-300-dzhihadisti-sa-za-zavarnali-v-darzhavite-ot-regiona.html", "text": "Официалните оценки на службите за сигурност на Европейския съюз и страните от Западните Балкани показват, че след появата на „Ислямска държава“ към Близкия изток са се отправили около пет хиляди души, около хиляда от които – от Балканския полуостров. Някои от тях са загинали в сраженията в Сирия и Ирак, но друга се е завърнала обратно, предава македонската електронна медия „Точка“, като се позовава на медийни доклади. \r\nСмята се, че около 300 екстремисти са се завърнали в държавите от Балканския полуостров. \r\nВ рамките на втората по рода си конференция за борба с тероризма, генералният секретар на Съвета за регионално сътрудничество Горан Свиланович заяви, че основната причина за радикализацията са икономически и социални проблеми, а също и разпространяваната джихадистка пропаганда.\r\n„Тероризмът е един от най-големите проблеми на държавите и трябва това  да се признае и разбере, за да бъде победен. Необходимо е рано посрещане на предизвикателствата, активна подкрепа от правителствата на страните от региона, но и финансова подкрепа от Европейския съюз“, подчерта Свиланович.\r\nПредишна конференция, проведена в 2016. г. в Тирана, бе фокусирана върху проблемите с присъединяването на екстремистите към „Ислямска държава“ в Сирия и Ирак, докато сегашната е насочена към неутрализиране на влиянието на завърналите се обратно. \r\nИзследването  \"Игра на търпение: Оценка и отговор на заплахата, която представляват завърналите се в Западните Балкани бойци\", показва, че от 2012 г. до 2017 г.  около 5000 души от страните от ЕС са отишли в Сирия и Ирак, а сред тях има около 1000 души от Западните Балкани.\r\nВиена все още е основното място, където се координира радикализацията на региона. Според експертите по сигурността трябва да се обърне специално внимание на противодействието на радикалния ислямизъм в Словения. \r\nСловенската разузнавателна служба контролира ислямските организации в страната в продължение на няколко години. Те предупреждават, че радикалните ислямисти в бъдеще биха могли да представляват непосредствена заплаха за националната сигурност.Тереза Герова", "date": "2017.12.06", "title": "Заплахата от „Ислямска държава“ на Балканите: Повече от 300 джихадисти са за завърнали в държавите от региона"}
{"url": "http://www.focus-news.net/news/2017/12/06/2464588/glavniyat-prokuror-sotir-tsatsarov-v-ramkite-na-sedmitsa-nablyudavashtiyat-prokuror-shte-reshi-dali-da-obrazuva-proizvodstvo-po-signala-na-elena-yoncheva-za-ogradnoto-saorazhenie.html", "text": "Получен е сигнал и от Елена Йончева, придружен с филмов материал за оградното съоръжение. Филмовият материал и сигналът веднага са препратени по компетентност на Специализираната прокуратура. Това каза главният прокурор на Р България Сотир Цацаров на заседание на парламентарната правна комисия, предаде репортер на Агенция „Фокус“. „Предстои в рамките на седмица наблюдаващият прокурор от Специализираната прокуратура да вземе решение на основата на тези данни дали да образува наказателно производство“, заяви той. „Ако наблюдаващият прокурор вземе решение да образува наказателно производство при всички случаи ще бъде назначена експертиза. Тя трябва да даде заключение дали проектните стойности са неоснователни завишени“, обясни Сотир Цацаров. „Има преписка проверка през 2014 година по сигнал на Александър Ненков от ГЕРБ за нарушение при изграждане на заграждението в началния му етап. Сигналът е срещу Ангел Найденов, прието е, че няма нарушение и не е образувано досъдебно производство“, припомни той. „На 10 март 2017 година постъпва сигнал от Велизар Енчев. Същия месец е получена цялата проектна и конструктивна информация. На 7 юни 2017 година е получен междинният доклад от ДАНС. На 12 юни е получен сигнал от депутати от БСП, който е добавен към тази преписка“, посочи главният прокурор и уточни, че Специализираната прокуратура е изискала становище от областните управители и от фирмите- проектанти за това как са ценообразували. \r\nБиляна ИВАНОВА", "date": "2017.12.06", "title": "Главният прокурор Сотир Цацаров: В рамките на седмица наблюдаващият прокурор ще реши дали да образува производство по сигнала на Елена Йончева за оградното съоръжение"}
{"url": "http://www.focus-news.net/news/2017/12/06/2464589/mitropolit-nikolay-bez-smirenie-nyama-pokayanie-smirenieto-shte-ni-napravi-godni-za-mnogo-dobrodeteli.html", "text": "В словото си в църквата „Св. Николай Мирликийски Чудотворец”, където отслужи литургия, Пловдивският митрополит Николай благодари за хубавите думи, казани за него по повод именния му ден, но отбеляза, че са премълчани неговите слабости и грешки, предаде репортер на Радио „Фокус“ – Пловдив. „Когато трябва да отвърна на този поздрав именно в днешния ден, аз няма как да не видя своите слабости и недостатъци”, посочи митрополитът. \r\nТой подчерта, че свети Николай е бил щедро дарен с много дарби, първата от които е неговата вяра, но е притежавал и смирение, което е голяма добродетел за всеки от нас сега. „Без смирение няма покаяние, смирението ще ни направи годни за много добродетели”, каза митрополит Николай. „Как горделивият да плаче за своите грехове, когато не ги вижда и съзнава, и всякога себе си оправдава, а другите обвинява”, отбеляза той и добави: \"Без смирение човек не може да бъде кротък. Горделият човек е раздразнителен и избухлив. Без смирение човек може да бъде и милостив. Гордите са жестокосърдечни, отмъстителни. Без смирение човек не може да има чисто сърце. Гордостта води към грехове и пороци. Гордостта е източник на злоба, вражда и смут между хората\".\r\nВ словото си Пловдивският митрополит поздрави и благослови Н. В. цар Симеон II за неговото смирение и го определи като достоен човек, който е записал името си в историята на Христовата църква и в \"книгата на живота\". Митрополит Николай каза добри думи и за областния управител Здравко Димитров, който според него „има жива съвест, която му подсказва как да ръководи“. След това благослови и бригаден генерал Явор Матеев, който вчера навърши 50 години. „Както добре знаете светата църква винаги се моли за христолюбивото войнство, защото тия два стълба крепят държавността – войската и църквата. Щастливи сме, че именно в нашия град имаме такъв достоен генерал и искрен родолюбец, който не е пропуснал нито един църковен празник и в словата си, насърчаващи войската, никога не е забравил да отрази и отбележи по достойнство значението и мястото на църквата за българския народ”, заяви владиката.\r\nБе поздравен и благословен и ктиторът на храма Кирил Василев. „Не забравяйте, че това е най-големият ви успех. Вие създадохте Ноевия ковчег за хилядите човеци от този район”, добави митрополит Николай.\r\nЗа службата и по повод именния ден на митрополит Николай в Пловдив пристигнаха и свещеници от гръцката и румънската църква – отец Антипа от Атон и румънският хор „Нектарий протопсалт” от Букурещ. „Макар, че говорим на различни езици, с езика на любовта и словото на сърцето ние прославихме Господа”, каза митрополит Николай.\r\nЦветана ТОНЧЕВА", "date": "2017.12.06", "title": "Митрополит Николай: Без смирение няма покаяние, смирението ще ни направи годни за много добродетели"}
{"url": "http://www.focus-news.net/news/2017/12/06/2464590/premierat-boyko-borisov-razporedi-da-mu-badat-predstaveni-varianti-za-remonta-na-sv-aleksandar-nevski.html", "text": "Министър-председателят Бойко Борисов се срещна с Негово Светейшество Българският патриарх Неофит в Патриаршеския дом, за да обсъдят въпроса с ремонта на патриаршеската катедрала „Св. Александър Невски”. Това съобщиха от правителствената информационна служба. Двустранната среща се състоя по покана на Българския патриарх.\r\nСлед като обсъдиха предприетите до този момент стъпки, премиерът разпореди на министри да му представят варианти за ремонта на катедралата. \r\nНа днешното си заседание Министерският съвет взе решение да отпусне 940 хиляди лева по бюджета на Министерския съвет за Дирекция „Вероизповедания”, за довършително-ремонтни дейности и изграждане та комуникациите в южното крило на манастира „Св. Вмчк Георги – Зограф” на Света Гора, Атон. Средствата ще са достатъчни за цялостната реконструкция на крилото и са осигурени чрез преструктуриране на разходи те и трансферите по централния бюджет за 2017 г.", "date": "2017.12.06", "title": "Премиерът Бойко Борисов разпореди да му бъдат представени варианти за ремонта на „Св. Александър Невски“"}
{"url": "http://www.focus-news.net/news/2017/12/06/2464591/kiril-yosifov-kmet-na-selo-gradevo-hram-sv-nikola-v-seloto-e-na-157-godini-i-vinagi-e-bil-izklyuchitelno-poseshtavan.html", "text": "Храм „Св. Никола“ в село Градево е на 157 години и винаги е бил изключително посещаван от местните хора. Това каза за предаването „Симитли – минало, настояще и бъдеще“ на Радио „Фокус“ – Пирин Кирил Йосифов, кмет на селото. По думите му църквата е създадена през 1860 година, но през следващите години тя продължава да бъде усъвършенствана. \r\n„Въпреки това хората още от началото започват да посещават храма. По спомени от възрастни хора, когато храмът е бил построен местните жители в „Овнарска махала“, били много щастливи и с радост са се включили в неговия градеж“, каза още Йосифов. Той добави, че има интересна легенда около това защо именно конкретното място е избрано за градеж на храма. „Мястото е избрано, защото според легендата една възрастна жена открила в района вградени жълтици и решила да дари средства за построяването на църквата“, посочи Йосифов. \r\nПо повод празника Никулден кметът на Градево пожела на всички да бъдат живи и здрави. „Нека Бог да ни пази и закриля, за да не се случват лошите неща, които стават из страната. Това е най-важното. Всичко останало, смятам, че хората и сами могат да го постигнат“, допълни Кирил Йосифов.\r\nТой заяви също, че на 80 % храмът е запазен в естественият си вид, като за съжаление преди години той е бил изоставен за кратко и това води до частично разрушаване на някои негови части. „В следващите години с общи усилия на жителите на селото и техни близки църквата е възстановена, като се започва от нейния покрив. По-късно е извършено и реновиране на вътрешността на храма. Всичко това се е случило преди 12 – 13 години, затова миналата година ние решихме, че трябва отново да направим ремонт, започвайки от покрива“, каза още Йосифов. Той добави, че към днешна дата храмът е изцяло обновен, с нова конструкция, с изливане на нови пояси за укрепване, което дава голяма гаранция за цялата сграда. \r\n„Освен това поставихме нови греди и керемиди, който за съжаление нямат стария облик, на предишните, но такива просто вече не се намират“, посочи Йосифов. Той добави, че  миналата година когато са посетили храма на Никулден, всички много са се радвали на новия покрив, но са забелязали, че навесът, който е бил изграден от местни хора преди години, също има нужда от ремонт. „Така, по идея на църковното настоятелство и по инициатива на местни хора подехме дейности по подмяна на вече съществуващия навес. В дейностите се включиха голяма част от местните хора и техни близки“, допълни Йосифов.\r\nПо думите му при църквата бил направен навес за около 150 души и предстои доизграждане на пода под него. Кирил Йосифов посочи също че ежегодно всички жители на малкото населено място, заедно с Община Симитли, инвестират сили и средства за благоустрояването на храма, защото той и самият празник Никулден са изключително важни за местното население. „Този празник е много хубав и знаете ли, въпреки че е сгушена високо в планината, тя винаги е посещавана от много хора, особено на днешния ден. Няма значение какво е времето, местните хора правят всичко възможно, за да дойдат и отдадат почитта си към св. Никола. За нас храм „Св. Никола“ е много важен и, както виждате, се стремим постоянно да го обновяваме“, каза още Йосифов. Той добави, че в бъдеще предстои да бъде извършено доизграждане на пода под навеса, защото той е готов на 60 %. „Там тепърва ни предстои обновяване. Освен това мислим как да направим система, с която да отводняваме района на храма, защото църквата е на склон и понякога това създава проблеми. В общи линии продължаваме напред и няма да оставим църквата да се руши“, отбеляза Йосифов.\r\nЛивия НИНОВА", "date": "2017.12.06", "title": "Кирил Йосифов, кмет на село Градево: Храм „Св. Никола“ в селото е на 157 години и винаги е бил изключително посещаван"}
{"url": "http://www.focus-news.net/news/2017/12/06/2464592/afp-21-tsivilni-sa-zaginali-v-iztochnata-chast-na-siriya-sled-udar-na-ruskite-voennovazdushni-sili.html", "text": "21 цивилни са загинали след като руските военновъздушни сили са нанесли удар в ранните часове на сряда срещу контролирано от „Ислямска държава“ село в източната част на Сирия, съобщава AFP, като се позовава на данни от базираната в Лондон Сирийска обсерватория за човешки права. \r\nНаселеното място е разположено в близост до бреговете на река Ефрат, но не се дава повече информация. Според наличните данни сред загубилите живота си са и девет деца. Цанко Цолов", "date": "2017.12.06", "title": "AFP: 21 цивилни са загинали в източната част на Сирия след удар на руските военновъздушни сили"}
{"url": "http://www.focus-news.net/news/2017/12/06/2464593/namalyavat-se-63-taksi-sabirani-ot-patentnoto-vedomstvo.html", "text": "Правителството одобри промени в Тарифата за таксите, които се събират от Патентното ведомство в България. Това съобщиха от правителствената информационна служба. Промените са израз на решението на кабинета за намаляване на административната тежест за бизнеса и гражданите.\r\nИзмененията в Тарифата целят оптимизиране на съществуващите и отпадане на част от досега предоставяните услуги, създаване на условия за по-лесна регистрация и по-ефективна и достъпна защита на правата на заявителите и притежателите на обекти на индустриална собственост. Намаляват се 63 на сто от всички такси, като се очаква да се увеличи броят на предоставяните услуги чрез повишаване ефективността на работата на Патентно ведомство и по-голяма популярност на предлаганата закрила на обектите.", "date": "2017.12.06", "title": "Намаляват се 63 такси, събирани от Патентното ведомство"}
{"url": "http://www.focus-news.net/news/2017/12/06/2464594/shumen-obnovena-zala-za-trenirovki-po-borba-be-otkrita-v-grada.html", "text": "Обновена зала за тренировки по борба бе открита в Шумен, предаде репортер на Радио „Фокус“-Шумен. Тя е разположена в бившия Спортен диспансер до ученическия стадион. Кметът на община Шумен Любомир Христов и заместник- кметът Найден Косев посетиха днешната тренировка на децата. Вече два месеца залата се ползва от около 30 учащи от 3 до 7 клас, като сред тях има и четири момичета. Тренировките по свободна борба се водят от Кънчо Тодоров, продължава и набирането на желаещи. Помещенията са отдадени под наем от Община Шумен на Спортен клуб по борба „Мадарски конник“. В ремонта им са вложени над 50 000 лв., по данни на Мартин Маринов от фирмата, дарила средствата. \r\n„На 6 декември  по традиция шуменци изразяват своята признателност към дарителите на града, искам да благодаря от името на Общината за това, което направиха и от фирмата-дарител и хората от клуба по борба, създадена е една чудесна зала и надявам се от тук след време да имаме републикански, световни, а защо не и олимпийски шампиони“, заяви Любомир Христов. Той посочи, че с раждането на идеята за създаването на Спортен клуб по борба „Мадарски конник“ е търсена и зала за тренировки. „Тогава ние решихме да им предложим тези помещения, доведохме ги, те ги харесаха и започнаха ремонт, вече има регистриран клуб и съгласно Наредбата на общината за спортните клубове ще ползват помещенията“, каза Любомир Христов.\r\nИвелина ИВАНОВА", "date": "2017.12.06", "title": "Шумен: Обновена зала за тренировки по борба бе открита в града"}
{"url": "http://www.focus-news.net/news/2017/12/06/2464595/nikola-grigorov-redaktor-na-poreditsa-ot-knigi-site-balgari-zaedno-na-vsyako-obshtestvo-sa-nuzhni-vodachi-zhiveeshtite-s-duha-makite-i-mechtite-na-naroda.html", "text": "На всяко общество са нужни водачи, които живеят с духа, мъките и мечтите на народа. Това коментира пред Радио „Фокус” Никола Григоров, редактор на поредица от книги „Сите българи заедно”. Той допълни, че Европа не ни пречи да бъдем повече българи, а дава хоризонти за развитие. „Европа отваря възможности пред българския народ и нашето бъдеще е в Европа. Още повече, че сме били европейци много преди всички. Първо българското население винаги се е отнасяло най-европейски към всички народи. Ние сме приютявали всякакви бежанци от всякъде и винаги сме ги приемали с голямо гостоприемство. Европа ни е дала тази възможност, първо да видим света, той да види нас, да вземем хубавото и да го приложим. Мисля, че европейското кара още повече българите да се връщат към корените и затова в чужбина масово се изучават българските хора и се обличат в национални носии, готвят български ястия и се гордеят се, че са българи”, допълни Никола Георгиев. Той уточни, че проблемите у нас идват от т.нар. „върхушка”, а не от народа.", "date": "2017.12.06", "title": "Никола Григоров, редактор на поредица от книги „Сите българи заедно”: На всяко общество са нужни водачи, живеещите с духа, мъките и мечтите на народа"}
{"url": "http://www.focus-news.net/news/2017/12/06/2464596/otpusnati-sa-5756-lv-za-rehabilitatsiya-na-voennoinvalidi-i-voennopostradali.html", "text": "Правителството одобри допълнителен трансфер в размер на 5765 лв. по бюджета на държавното обществено осигуряване. Това съобщиха от правителствената информационна служба. Със средствата ще се разплатят извършени разходи от правоимащите лица по Закона за военноинвалидите и военнопострадалите през третото тримесечие на 2017 г.\r\nЗаконът регламентира правото на тази категория лица на престой и ползване на дейности и услуги в базите на „Профилактика, рехабилитация и отдих” ЕАД, като изрично предвижда, че необходимите за целта средства са за сметка на централния бюджет.", "date": "2017.12.06", "title": "Отпуснати са 5756 лв. за рехабилитация на военноинвалиди и военнопострадали"}
{"url": "http://www.focus-news.net/news/2017/12/06/2464597/ognyan-tsenkov-kmet-na-vidin-v-denya-na-sveti-nikolay-chudotvorets-nie-vsichki-zaedno-sme-tuk-na-brega-na-reka-dunav-i-spazvame-traditsiyata-da-otbelyazvame-tozi-praznik.html", "text": "В деня на Свети  Николай Чудотворец ние всички заедно сме тук, на брега на река Дунав, и спазваме традицията да отбелязваме този празник, каза Огнян Ценков, кмет на Видин, като се обърна към всички, които бяха дошли да почетат празника, предаде репортер на Радио \"Фокус\"-Видин. „Свети  Николай е покровител на рибари, мореплаватели, пътешественици, банкери и търговци. Днес ние засвидетелстваме и своята признателност и уважение към техния труд. Сърдечно искам да им пожелая този труд да бъде успешен“, посочи Огнян Ценков. Той поздрави и всички видинчани, които днес имат личен празник и отбелязват своя имен ден. „Бъдете здрави и винаги да има радост във вашите семейства!“, заяви Ценков. Той пожела всички заедно – духовенството, местната, държавната власт и гражданите да поддържат православните християнски традиции, да ги предават на децата си, да постигнат мир и превърнат региона в едно по-хубаво и по-уютно място за живеене.", "date": "2017.12.06", "title": "Огнян Ценков, кмет на Видин: В деня на Свети  Николай Чудотворец ние всички заедно сме тук, на брега на река Дунав, и спазваме традицията да отбелязваме този празник"}
{"url": "http://www.focus-news.net/news/2017/12/06/2464598/spetsializiranata-prokuratura-i-shvedskata-prokuratura-zadarzhaha-pri-savmestno-razsledvane-12-balgari-organizirali-trafik-na-hora-s-tsel-prosiya.html", "text": "Дванадесет участници в организирана престъпна група за трафик на хора от България в Кралство Швеция с цел просия са задържани с европейски заповеди за арест на 5 ноември 2017 г. Трима от тях са задържани в град Кнежа, а други 9 – в Швеция при съвместна операция на ГДБОП, Специализирана прокуратура, шведската Национална полиция и прокуратура, под надзора и със съдействието на Евроджъст и Европол. Това съобщиха от пресцентъра на Специализираната прокуратура. Задържаните в България предстои да бъдат екстрадирани в скандинавската държава, където ще се гледа делото срещу дванайсетте участници.\r\nСъбраните доказателства сочат, че групата е действала поне от януари 2017 г. Задържаните в Кнежа са набирали желаещи от ромски произход в града да „работят“ в скандинавската държава. На шведска земя те били настанявани от тамошните участници в бараки, разположени в гора и без каквито и да било хигиенни условия.\r\nПо-голямата част от парите, които просещите събирали, били изпращани в България. Техни получатели били роднини на задържаните общо 12 участници в групата. При операцията по задържането са намерени и иззети пет луксозни автомобила (сред които Мерцедес ML, BMW, Ауди Q7), за които има данни, че са купени с средства от престъпната дейност. От претърсените осем луксозни къщи са иззети златни накити, придобити по същия начин, мобилни телефони и СИМ карти, компютърни конфигурации, тефтери със записки, документи за парични преводи, суми в левове и шведски крони, самолетни билети, наркотични вещества и други доказателства.\r\nАвтомобилите и накитите ще бъдат изпратени в Швеция като веществени доказателства по делото. На част от задържаните там са повдигнати обвинения и за пране на пари.", "date": "2017.12.06", "title": "Специализираната прокуратура и шведската прокуратура задържаха при съвместно разследване 12 българи, организирали трафик на хора с цел просия"}
{"url": "http://www.focus-news.net/news/2017/12/06/2464599/ria-novosti-ruskiyat-zamestnik-ministar-na-vanshnite-raboti-se-izkaza-protiv-priznavaneto-na-erusalim-za-izraelska-stolitsa.html", "text": "Руският заместник-министър на външните работи Сергей Рябков се изказа против признаването на Ерусалим за израелска столица от страна на САЩ, предава РИА Новости.\r\nСпоред Рябков, статутът на града е един от най-важните въпроси в решаването на проблема между Израел и Палестинската автономия, като по думите на руския дипломат, той трябва да се разглежда четиристранно от САЩ, Русия, ООН и ЕС. „Затова смятам, че ако от Белия дом наистина предприемат тази стъпка, това може да доведе до дългосрочни негативни последствия, които по никакъв начин няма да помогнат на преговорите за решаване на конфликта“, подчерта още Рябков по време на изказване пред руски журналисти.   Цанко Цолов", "date": "2017.12.06", "title": "РИА Новости: Руският заместник-министър на външните работи се изказа против признаването на Ерусалим за израелска столица"}
{"url": "http://www.focus-news.net/news/2017/12/06/2464600/stara-zagora-vremenno-e-ogranicheno-dvizhenieto-v-aktivnata-lenta-pri-km-226-na-magistrala-trakiya-v-posoka-burgas-poradi-otstranyavane-na-avariral-tir.html", "text": "Временно е ограничено движението в активната лента, при км 226 от автомагистрала „Тракия”, в посока Бургас, поради отстраняване на аварирал ТИР. Това съобщиха от пресцентъра на Агенция „Пътна инфраструктура”. Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2017.12.06", "title": "Стара Загора: Временно е ограничено движението в активната лента, при км 226 на магистрала „Тракия”, в посока Бургас, поради отстраняване на аварирал ТИР"}
{"url": "http://www.focus-news.net/news/2017/12/06/2464601/odobreni-sa-vatreshnokompensirani-promeni-po-byudzhetite-na-chetiri-ministerstva.html", "text": "Правителството одобри вътрешнокомпенсирани промени по бюджетите на четири министерства с цел да оптимизира разходите им, съобщават от правителствената информационна служба. Промените по бюджета на МОСВ са поради реализирани икономии по бюджетна програма „Администрация“. Средствата ще бъдат използвани за реализиране на задачи, попадащи в обхвата на политиката в областта на опазването и ползването на компонентите на околната среда.\r\nПо бюджета на МТИТС с 523 хил. лв. се увеличават предвидените средства за обезщетения на служителите, тъй като при определяне на бюджета в края на предходната година не е било възможно да се предвидят с точност необходимите обезщетения за персонал. Средствата се компенсират чрез преструктуриране на разходите по други бюджетни програми на ведомството.\r\nВ бюджета на Министерството на икономиката нереализирани разходи, предвидени за външноикономическо сътрудничество и администрация, се насочват към политиката в областта на устойчивото развитие и конкурентоспособността. Те ще бъдат разпределени между бюджетните програми за облекчаване на регулации и опростяване на процедури по предоставяне на административни услуги, насърчаване на предприемачеството и иновациите, защита на потребителите и др.\r\nС одобрените вътрешнокомпенсирани промени по бюджета на МТСП се обезпечава нормалното функциониране на Изпълнителната агенция „Главна инспекция по труда“. Средствата се пренасочват от икономии по политиката в областта на социалното включване и програма „Администрация“.", "date": "2017.12.06", "title": "Одобрени са вътрешнокомпенсирани промени по бюджетите на четири министерства"}
{"url": "http://www.focus-news.net/news/2017/12/06/2464602/mo-balgariya-dostavya-humanitarna-pomosht-za-albaniya-s-voennotransporten-samolet-spartan.html", "text": "Военнотранспортен самолет „Спартан“ от транспортната авиогрупа във Враждебна отлетя тази сутрин за Албания с хуманитарна помощ за пострадалите в катастрофалните наводнения. Това съобщиха от пресцентъра на Министерство на отбраната. България изпраща храни, палатки, дюшеци и комплекти за първа помощ. \r\nЕкипажите на ВВС ще извършат специални полети за транспортиране на хуманитарна помощ по маршрут София – Тирана – София на 6 и 7 декември.\r\nПолетите се изпълнят в съответствие с нормативната уредба, при строго спазване на мерките за безопасност и изискванията на документите, регламентиращи летателната дейност с военни въздухоплавателни средства от въоръжените сили на Република България.", "date": "2017.12.06", "title": "МО: България доставя хуманитарна помощ за Албания с военнотранспортен самолет „Спартан“"}
{"url": "http://www.focus-news.net/news/2017/12/06/2464603/nad-87-hil-lv-sa-predostaveni-za-stipendii-na-talantlivi-uchenitsi-ot-uchilishtata-po-izkustva.html", "text": "Правителството одобри допълнителни разходи от 78 255 лв. по бюджета на Министерството на културата и трансфери към общини в размер на 8910 лв. за стипендии и еднократно финансово подпомагане на ученици, постигнали високи резултати в областта на изкуствата и културата. Това съобщиха от правителствената информационна служба.\r\nСредствата са предвидени в централния бюджет по Програмата на мерките за закрила на деца с изявени дарби от държавни и общински училища през 2017 г.", "date": "2017.12.06", "title": "Над 87 хил. лв. са предоставени за стипендии на талантливи ученици от училищата по изкуства"}
{"url": "http://www.focus-news.net/news/2017/12/06/2464604/dobrich-udalzhava-se-srokat-za-predostavyane-na-sotsialnata-usluga-topal-obyad-v-obshtina-kavarna-do-31-dekemvri-2019-g.html", "text": "Удължава се срокът за предоставяне на социалната услуга „Топъл обяд“ в община Каварна до 31 декември 2019 г., съобщиха от пресцентъра на Общината. Бе подписано допълнително споразумение към договора за безвъзмездна финансова помощ между Агенция за социално подпомагане и Община Каварна. Финансирането е по Оперативната програма за храни и/или основно материално подпомагане и от Фонда за европейско подпомагане на най-нуждаещите се лица. На Община Каварна са отпуснати още средства, за да продължи да се предоставя услугата.\r\nВ периода от 1 юли 2016 г. до 30 април 2017 г. топъл обяд получаваха 200 социално слаби лица. От 1 декември 2017 г. до края на 2019 г. от социалната услуга ще продължат да се възползват  лица от всички населени места от общината. Топлият обяд включва супа, основно ястие и хляб в работните дни на всеки месец, а при реализирани икономии ще се предоствя и десерт.\r\nПриемът на документи на социално слабите граждани за тази услуга остава отворен. Допълнителна информация за хората, които могат да се възползват от нея, може да се получи в стая № 314, в сградата на Община Каварна, ул. „Добротица“ №26.\r\nПродължителността на предоставяне на услугата е 21 месеца, считано от сключването на договор BG05FMOP001-3.002-0158-C01, като след 7-ми месец, топъл обяд ще се предоставя на потребителите само в работните дни от месеца.:\r\n7-ми месец: от 01.12.2017 г. – до 31.12.2017 г.; \r\n8-ми месец: от 01.01.2018 г. – до 31.01.2018 г.;\r\n9-ти месец: от 01.02.2018 г. – до 28.02.2018 г. ;\r\n10-ти месец: от 01.03.2018 г. – до 31.03.2018 г.;\r\n11-ти месец: от 01.04.2018 г. – до 30.04.2018 г. ;\r\n12-ти месец: от 01.05.2018 г. – до 31.05.2018 г.;\r\n13-ти месец: от 01.11.2018 г. – до 30.11.2018 г.;\r\n14-ти месец: от 01.12.2018 г. – до 31.12.2018 г. ;\r\n15-ти месец: от 01.01.2019 г. – до 31.01.2019 г. ;\r\n16-ти месец: от 01.02.2019 г. – до 28.02.2019 г. ;\r\n17-ти месец: от 01.03.2019 г. – до 31.03.2019 г. ;\r\n18-ти месец: от 01.04.2019 г. – до 30.04.2019 г. ;\r\n19-ти месец: от 01.10.2019 г. – до 31.10.2019 г.;\r\n20-ти месец: от 01.11.2019 г. – до 30.11.2019 г.;\r\n21-ти месец: от 01.12.2019 г. – до 31.12.2019 г.", "date": "2017.12.06", "title": "Добрич: Удължава се срокът за предоставяне на социалната услуга „Топъл обяд“ в община Каварна до 31 декември 2019 г."}
{"url": "http://www.focus-news.net/news/2017/12/06/2464605/cnn-tereza-mey-shte-provede-telefonen-razgovor-s-donald-tramp-otnosno-ochakvanoto-priznavane-na-erusalim-za-izraelska-stolitsa.html", "text": "Британският премиер Тереза Мей смята да проведе телефонен разговор с американския президент Доналд Тръмп, в който да повдигне въпроса относно признаването на Ерусалим за столица на Израел от страна на САЩ, предава CNN. Министър-председателят е разкрила намеренията си по време на своя реч в парламента в сряда. \r\nМей подчерта, че позицията на Лондон по въпроса не се е променила. „Решение за статута на Ерусалим трябва да бъде постигнато между Израел и Палестинската автономия“, заяви премиерът, като припомни, че Великобритания подкрепя „формирането на обща столица“.  Цанко Цолов", "date": "2017.12.06", "title": "CNN: Тереза Мей ще проведе телефонен разговор с Доналд Тръмп относно очакваното признаване на Ерусалим за израелска столица"}
{"url": "http://www.focus-news.net/news/2017/12/06/2464606/vidin-v-belogradchik-e-razdaden-praznichen-kurban-za-nikulden.html", "text": "В Белоградчик е раздаден празничен курбан за Никулден, съобщиха за Радио „Фокус“-Видин от Видинската митрополия. След тържествената света литургия в храма, жители на Белоградчик са се събрали на централния площад „Възраждане“, където свещеноиконом Рафаил, архиерейски наместник на Белоградчишка духовна околия, е отслужили празничен водосвет. Той е честитил празника на всички именници и е осветил празничен курбан за здраве, благословение и единение на жителите на Белоградчик.", "date": "2017.12.06", "title": "Видин: В Белоградчик е раздаден празничен курбан за Никулден"}
{"url": "http://www.focus-news.net/news/2017/12/06/2464607/stara-zagora-semeystva-uchastvat-v-blagotvoritelna-koledna-initsiativa-detsa-daryavat-na-detsa.html", "text": "Клуб „Роден за Приключения“ и Община Стара Загора организират инициатива „Деца даряват на деца“. В нея могат да се включат семейства с деца на възраст между 5 - 12 години, съобщиха от пресцентъра на Общината. Чрез арт работилници и актьорска игра семействата ще се потопят в атмосферата на Рождество.\r\nДецата и техните родители ще имат възможност да се срещнат с основни персонажи от Рождествените сцени, както и да изработят с ръцете си най-различни сувенири. \r\nВ инициативата „Деца даряват на деца“ всяко семейство може да приготви една кутия с подаръци за деца в нужда. За да получат кутиите обаче семействата, трябва да участват в арт работилнички, които ще се проведат в Mall Galleria. \r\nВсичко това ще се случва във Витлеемското село в Galleria Stara Zagora, ниво -2, срещу Техномаркет:\r\n- на 15 декември, петък, между 17.00 и 20.00 часа\r\n- на 16 декември, събота, между 11.00 и 14.00 часа\r\n- на 17 декември, неделя, между 11.00 и 14.00 часа", "date": "2017.12.06", "title": "Стара Загора: Семейства участват в благотворителна Коледна инициатива „Деца даряват на деца“"}
{"url": "http://www.focus-news.net/news/2017/12/06/2464608/tass-vladimir-putin-potvardi-uchastieto-si-na-prezidentskite-izbori-v-rusiya-dogodina.html", "text": "Държавният глава на Русия Владимир Путин потвърди в сряда, че смята да се кандидатира за нов мандат на президентските избори през 2018 г., предава ТАСС, като се позовава на думи на самия Путин.\r\nПо време на среща с пенсионирани работници в един от големите руски заводи, държавният глава разкри, че „да, аз ще се кандидатирам за президентския пост на Руската фередация“.  Цанко Цолов", "date": "2017.12.06", "title": "ТАСС: Владимир Путин потвърди участието си на президентските избори в Русия догодина"}
{"url": "http://www.focus-news.net/news/2017/12/06/2464609/darzhavniyat-glava-rumen-radev-shte-se-sreshtne-s-prezidenta-na-kosovo-hashim-tachi.html", "text": "Държавният глава Румен Радев ще се срещне с президента на Косово Хашим Тачи, съобщиха от прессекретариата на държавния глава. Срещата ще се проведе от 12.15 часа на 7 декември на „Дондуков”, №2.", "date": "2017.12.06", "title": "Държавният глава Румен Радев ще се срещне с президента на Косово Хашим Тачи"}
{"url": "http://www.focus-news.net/news/2017/12/06/2464610/organizirana-prestapna-grupa-za-trafik-na-hora-e-neutralizirana-s-aktivnoto-uchastie-na-gdbop-video.html", "text": "На 5 декември е проведена съвместна специализирана полицейска операция на територията на България и Кралство Швеция, съобщават от пресцентъра на МВР. В нея са участвали служители на  ГДБОП и на Шведската национална полиция. Операцията е проведена под ръководството на Специализирана прокуратура и е наблюдавана от Евроджъст и Европол. В рамките на проведените действия е неутрализирана организирана престъпна група за трафик на хора с цел просия. На територията на страната ни са задържани двама мъже – Б.П. /59г./и Б.Б. /41г./. по първоначални данни те са набирали, транспортирали и склонявали български гражданки да просят на територията на Швеция. За двамата има издадена Европейска заповед за арест и след задържането им в полицейския арест, с прокурорско разпореждане мярката им за задържане е удължена до 72 часа. В хода на операцията са извършени претърсвания на 8 адреса в Кнежа, обитавани от членове на групата, като от адресите са иззети вещи, относими към предмета на доказване - автомобили, мобилни телефони и СИМ карти, компютърни конфигурации, тефтери със записки, документи за парични преводи, накити от жълт метал, суми в левове и шведски крони, самолетни билети, наркотични вещества и други. \r\nПаралелно, на територията на Швеция са извършени процесуално-следствени действия на 5 адреса, където са открити и иззети  парични суми, тефтери със записки, мобилни устройства, документи за осъществени парични преводи. Арестувани са деветима съпричастни към престъпната дейност, сред които и жени /на възраст от 18 до 39г./. На 7 от задържаните е наложена мярка за задържане под стража. \r\nВ рамките на разследването са разпитани множество жертви на трафик на хора. \r\nРаботата по документирането на случая продължава, издирва се и още един от членовете на групата, обявен с едно лице с Европейска заповед за арест. \r\nИзточник на видеото: МВР", "date": "2017.12.06", "title": "Организирана престъпна група за трафик на хора е неутрализирана с активното участие на ГДБОП (ВИДЕО)"}
{"url": "http://www.focus-news.net/news/2017/12/06/2464611/pazardzhik-okrazhniyat-sad-shte-zasedava-otnovo-po-deloto-za-razprostranenie-ideite-na-idil-na-31-yanuari-2018-godina.html", "text": "Окръжният съд в Пазарджик разгледа видеоматериалите, получени чрез използването на СРС, по делото срещу 14 обвиняеми за разпространение идеите на ИДИЛ, съобщи за Радио „Фокус“ – Пазарджик прокурорът по делото Недялка Попова. „В залата бе изгледан видеоклип, в който се вижда, че един от подсъдимите е продавал тениски и шапки със знамето на „Ислямска държава“. Останалите видеоматериали бяха приобщени към делото без да бъдат гледани в съдебната зала“, допълни Попова. Тя уточни, че следващото съдебно заседание ще бъде на 31 януари 2018 година, от 09.30 часа. „Тогава ще бъде направено предявяване на веществени и писмени доказателства и ще бъдат изслушани обясненията на подсъдимите“, уточни Попова.\r\nВаня НИКОЛОВА", "date": "2017.12.06", "title": "Пазарджик: Окръжният съд ще заседава отново по делото за разпространение идеите на ИДИЛ на 31 януари 2018 година"}
{"url": "http://www.focus-news.net/news/2017/12/06/2464612/glavniyat-prokuror-sotir-tsatsarov-dnes-tryabva-da-badat-sneti-obyasneniyata-ot-premiera-boyko-borisov-otnosno-izkazvaneto-mu-che-v-parlamenta-ima-hora-zameseni-s-narkotrafik.html", "text": "Ще бъдат снети обяснения от премиера Бойко Борисов. Обясненията би следвало да бъдат снети днес. Казвам би следвало, защото не съм се прибирал в кабинета си от парламента. Това каза пред журналисти главният прокурор на Р България Сотир Цацаров след заседание на парламентарната Правна комисия за проверката относно думите на премиера Бойко Борисов, че в парламента има хора, замесени с наркотрафик, предаде репортер на Агенция „Фокус“. „Най-вероятно са снети, защото ако не ме лъже паметта беше призован за 11.00-11.30 часа. Ако попитам градския прокурор, тя ще ми каже дали са снети“, посочи той. „Единственото, което е забавило снемането е пътуванията на премиера в чужбина. Призован е за днес, защото утре пътува отново“, уточни главният прокурор. „Ако зависи от мен, няма да се самосезирам, защото тези сигнали малко или много обслужват политически цели, да не се лъжем“, каза още той. \r\nБиляна ИВАНОВА", "date": "2017.12.06", "title": "Главният прокурор Сотир Цацаров: Днес трябва да бъдат снети обясненията от премиера Бойко Борисов относно изказването му, че в парламента има хора, замесени с наркотрафик"}
{"url": "http://www.focus-news.net/news/2017/12/06/2464613/premierat-boyko-borisov-promyana-v-kontsesionniya-dogovor-za-ski-zona-bansko-shte-se-gleda-sled-izchistvane-na-problemnite-detayli-mezhdu-dvete-strani.html", "text": "Министър-председателят Бойко Борисов възложи на ресорните министри да дадат публичност на проекта на решение, с който се предлага промяна в концесионния договор за експлоатация на ски-зона с център Банско, съобщиха от правителствената информационна служба. Той препоръча освен това да бъдат поканени представители на екоорганизациите и да се отговори на всичките им въпроси, за да бъдат разсети съмненията им, че ще бъдат нарушени процедури по опазване на природата. „Тогава вече, с този аргумент ще го вкараме другата седмица или когато всички проблемни детайли са изчистени между двете страни. Това е най-важното нещо. Не искам съмнения и обвинения за подаръци! Четири години! Министърът на екологията имаше време да направи това и точно него да го няма, да си го защитава, не ми се вижда нормално“, каза премиерът по време на дискусия на днешното правителствено заседание.\r\n„И на Съвета на коалицията, и във всичките наши разговори сме единодушни за втори кабинков лифт и спорът не е дали да има втори кабинков лифт или да няма втори кабинков лифт. Единодушни сме, че ски туризмът, въобще туризмът по нашите планини трябва да се развива и да му се дадат такива условия, каквито има и в Австрия, и в Швейцария, и в много по-развити в това отношение от нас страни. Първото, върху което имам претенция е, че, министърът го няма, а той е основният, който трябва да защити този проект. Второ, нямаме план за управление на „Пирин“, който да гарантира, че не може нищо по тази тема да се направи в ущърб на природата и според мен това е по-важното. Разсъждавайки само върху концесията, в случая, която, като я няма на сайт, публично, се създават предпоставки за съмнения. Именно това са ми трите претенции. И те по никакъв начин няма да попречат, ако всичко е наред“, посочи министър-председателят.", "date": "2017.12.06", "title": "Премиерът Бойко Борисов: Промяна в концесионния договор за ски-зона Банско ще се гледа след изчистване на проблемните детайли между двете страни"}
{"url": "http://www.focus-news.net/news/2017/12/06/2464614/blagoevgrad-parva-preskonferentsiya-za-aktualizatsiya-na-programata-za-kachestvoto-na-atmosferniya-vazduh-shte-se-provede-v-grada.html", "text": "Първа пресконференция по проект „Актуализация на програмата за качеството на атмосферния въздух на територията на Община Благоевград“ ще се проведе в 11.30 часа на 7 декември в зала № 5 в сградата на Община Благоевград. Това съобщиха от пресцентъра на Общината.\r\nНастоящата програма за качеството на атмосферния въздух е с период на действие 2015 - 2018 г. Тя е съобразена и с директивите на Европейския съюз. На пресконференцията ще станат ясни и основните цели на проекта, както и действията, които ще бъдат предприети за неговото изпълнение.", "date": "2017.12.06", "title": "Благоевград: Първа пресконференция за актуализация на програмата за качеството на атмосферния въздух ще се проведе в града"}
{"url": "http://www.focus-news.net/news/2017/12/06/2464615/prezidentat-rumen-radev-shte-provede-sreshta-sas-zam-predsedatelya-na-kitayskata-narodna-politicheska-konsultativna-konferentsiya-chen-yuan.html", "text": "Президентът Румен Радев ще проведе среща със заместник-председателя на Китайската народна политическа консултативна конференция Чен Юан, съобщиха от прессекретариата на държавния глава. Срещата ще се проведе от 11.15 часа на 7 декември на „Дондуков”, №2.", "date": "2017.12.06", "title": "Президентът Румен Радев ще проведе среща със зам.-председателя на Китайската народна политическа консултативна конференция Чен Юан"}
{"url": "http://www.focus-news.net/news/2017/12/06/2464616/stefan-radev-kmet-na-sliven-nay-uyazvimite-ikonomicheski-zhiteli-na-obshtina-sliven-nyama-da-badat-zasegnati-ot-promyanata-v-naredbata-za-grobishtnite-parkove.html", "text": "Най-уязвимите икономически жители на община Сливен няма да бъдат засегнати от промяната в наредбата за гробищните паркове. Това увери по време на брифинг кметът на Сливен Стефан Радев, предаде репортер на Радио „Фокус“ – Сливен. Радев уточни, че общината ще продължи да поема заплащането на погребенията на социално слабите. По думите му в проекта на Наредбата за гробищните паркове и погребално-обредната дейност на територията на град Сливен се предлата намаляване на таксата за разкопаване на старо гробно място. Така вместо сегашните 90 лв. за разкопаване на стар гроб гражданите ще плащат 70 лв. Общината ще провежда и нова политика за управление на гробищните паркове. Целта е да се ограничи тяхното разширение и да се стимулира използването на стари изоставени гробни места. Последното разширение на Новите гробища на Сливен е започнало през 2009 г. То е за над 3 милиона лева, а създаването на едно ново гробно място струва около 500 лв. Подготвя се проект за още едно разширение.\r\nДруга съществена промяна, която се предлага, е управлението на гробищните паркове да се извършва от Общинско предприятие „Озеленяване“. По думите на кмета на Сливен, така ще се направи икономия на средства и ще се използва ресурсът от хора и техника на двете сегашни общински звена. По закон гробищните паркове са публична общинска собственост и фирмите, които желаят да развиват погребална дейност, трябва да имат регистрация за такава дейност, да имат специален автомобил за покойници и да посочат служителите, които ще извършват дейността на гробищата.\r\nПрез следващата година Община Сливен е предвидила финансиране за изграждането на колумбарна стена за урни.", "date": "2017.12.06", "title": "Стефан Радев, кмет на Сливен: Най-уязвимите икономически жители на община Сливен няма да бъдат засегнати от промяната в наредбата за гробищните паркове"}
{"url": "http://www.focus-news.net/news/2017/12/06/2464617/nato-i-es-zadalbochavat-satrudnichestvoto-si-v-oblasti-ot-vzaimen-interes.html", "text": "Заместник-министър Емилия Кралева участва в срещата на министрите на външните работи на страните-членки на НАТО, която се провежда на 5 и 6 декември в Брюксел, съобщиха от пресцентъра на Министерство на външните работи. Във фокуса на разговорите бяха сътрудничеството между НАТО и ЕС, борбата с тероризма, политиката на „Отворени врати”, отношенията НАТО-Грузия, както и актуалните предизвикателства пред сигурността. \r\nМинистрите на външните работи приветстваха постигнатия напредък в отношенията между НАТО и ЕС и приеха допълнителни мерки за задълбочаване на сътрудничеството между двете организации в изпълнение на Варшавската декларация от 2016 г. Съвместната работа включва области като обмен на информация в борбата срещу тероризма и военна мобилност. \r\n„България отдава приоритетно значение на сътрудничеството между НАТО и ЕС. Като председател на Съвета на ЕС от януари 2018 г. страната ни ще работи много активно за реализацията на този приоритет”, подчерта в изказването си заместник-министър Кралева. Конкретното съдържание на това сътрудничество обхваща оказването на подкрепа за стабилността на Западните Балкани, борбата с тероризма, кибер сигурността, противодействието на нелегалната миграция, развитието на стратегическите комуникации за справяне с хибридните заплахи. \r\nСъюзниците обсъдиха възможностите за засилване на ролята на НАТО в противодействието на тероризма и в оказването на съдействие за изграждане на отбранителни способности в страни-партньори. Заместник-министър Кралева открои значителния българския принос към усилията на НАТО в Афганистан, включващ участието с военнослужещи и финансов принос. \r\nПо отношение на политиката на „Отворени врати” на НАТО министрите се обединиха около разбирането, че процесът на евроатлантическа интеграция е ключова движеща сила за провеждането на реформи и насърчаването на демократични ценности в страните, стремящи се към членство в Алианса. \r\nОтделна сесия бе посветена на отношенията  НАТО-Грузия, в която за участие към министрите на НАТО се присъедини министърът на външните работи на Грузия. Дадена бе висока оценка за приноса на Грузия към усилията на НАТО за гарантиране на сигурността. Обсъдени бяха възможности за засилване на сътрудничеството по сигурността в Черноморския регион. \r\nСъстоя се и официална церемония по представяне на логото за Срещата на държавните и правителствените ръководители на страните-членки на НАТО, която ще се проведе на 11 - 12 юли 2018 г. в новата Главна квартира на Алианса в Брюксел.", "date": "2017.12.06", "title": "НАТО и ЕС задълбочават сътрудничеството си в области от взаимен интерес"}
{"url": "http://www.focus-news.net/news/2017/12/06/2464618/gabrovo-obedinenieto-na-zhenite-sotsialistki-v-bsp-organizirat-diskusii-za-problemite-sas-zavisimostite.html", "text": "Обединението на жените социалистки в БСП – Габрово за поредна година организира изяви, посветени на Международния ден за елиминиране на насилието срещу жените - инициатива на ООН за премахване на насилието, упражнявано върху жени, съобщиха от пресцентъра на БСП. В рамките на Световната шестнадесетдневка (25 ноември, Международен ден за елиминиране на насилието над жените – 10 декември, Световен ден на човешките права), по цял свят емблематични сгради ще се осветят в оранжево, ще се провеждат множество акции в подкрепа на международната кампания на ООН „Да оцветим света в оранжево“.\r\nПроектът на габровските социалистки „Свят без насилие и зависимости“ включва организиране на срещи в четирите общини на областта, на които се дискутират проблемите за зависимостите от психотропни вещества, алкохол и тютюнопушене и тяхната връзка с насилието върху жени. \r\nНа 5 декември стартира първата среща-разговор в читалище „Пробуда“ в Дряново. Предстоят дискусии в Трявна, на 10 декември, и в Севлиево, на 11 декември. На 12 декември в залата на ИМКА – Габрово, в 17 часа, представители на НПО, учители и активистки на Обединението, заедно с народните представители Кристина Сидорова и Анелия Клисарова, ще продължат обсъждането на ефективността на действащия Закон за контрол на наркотичните вещества и прекурсорите и възможни добри практики за социално включване на жени и момичета, жертви на насилие, както и на младежи, употребяващи психотропни вещества.\r\nИнициативата на социалистките е в подкрепа на стремежа на ЕС да постави правата на жените в центъра на новите цели за устойчиво развитие, включително конкретни цели за премахване на насилието, свързано с пола, и на вредните практики срещу жените и момичетата. От януари 2016 г. вече се прилага и нов план за действие относно равенството между половете за периода 2016-2020 г., а борбата срещу всички форми на насилие над жени и момичета е една от приоритетните цели в Евросъюза.", "date": "2017.12.06", "title": "Габрово: Обединението на жените социалистки в БСП организират дискусии за проблемите със зависимостите"}
{"url": "http://www.focus-news.net/news/2017/12/06/2464619/glavniyat-prokuror-sotir-tsatsarov-sporovete-okolo-pismoto-za-privatizatsiyata-na-tehnoimpeks-i-korneliya-ninova-obsluzhvat-edna-politicheska-prestrelka.html", "text": "Писмото, което касае Корнелия Нинова и всички спорове, които се развиват около него, малко или много обслужват една политическа престрелка. Това каза пред журналисти главният прокурор на Р България Сотир Цацаров след заседание на парламентарната правна комисия за приватизационните сделки и предложението за промяна на Конституцията, предаде репортер на Агенция „Фокус“. „Трябва да си дадем ясен отговор на въпроса искаме ревизия на приватизацията заради справедливостта или защото това ще реши един или друг персонален проблем, или ще постави един или друг персонален повод за политически нападки“, заяви той. На въпрос проверявана ли е или не Корнелия Нинова за приватизацията на „Техноимпекс“ главният прокурор коментира: „Не мога да го кажа по друг начин, освен че наказателно производство не е образувано. Прието е, че към настоящия момент е изтекла давността. Втората инстанция, Апелативният съд, е приела, че няма данни за неизгоден договор или длъжностно престъпление“. „Ако има евентуална промяна в Конституцията, ако юридическата конструкция се възприеме със всички въпросителни към нея, да не гледаме само към наказателните производства, които са били образувани и прекратени. Това ще обхване и случаи, в които наказателни производства не са образувани“, посочи Сотир Цацаров. \r\nБиляна ИВАНОВА", "date": "2017.12.06", "title": "Главният прокурор Сотир Цацаров: Споровете около писмото за приватизацията на „Техноимпекс“ и Корнелия Нинова обслужват една политическа престрелка"}
{"url": "http://www.focus-news.net/news/2017/12/06/2464620/kralyat-na-yordan-prenebregvaneto-na-pravata-na-palestintsite-mozhe-da-podpomogne-terorizma.html", "text": "Кралят на Йордан Абдулла втори заяви в сряда, че „пренебрегването на правата на палестинците мюсюлмани и палестинците християни“ в Ерусалим, „може да засили тероризма“, предава CNN. Изявлението на монарха е направено пред репортери в Анкара по повод очакваното признаване на Ерусалим за столица на Израел от страна на САЩ. \r\nСпоред Абдулла е от изключителна важност да „се работи за постигане на бързо решение и мирно споразумение“ на израело-палестинския конфликт, като подчерта, че такова решение трябва да включва и установяването на независима палестинска държава.  Цанко Цолов", "date": "2017.12.06", "title": "Кралят на Йордан: Пренебрегването на правата на палестинците може да подпомогне тероризма"}
{"url": "http://www.focus-news.net/news/2017/12/06/2464621/dobrich-vandali-posegnaha-na-kolednata-sheyna-v-grada.html", "text": "Ден след вълнуващото тържество за посрещане на Дядо Коледа и запалване на светлините на Коледната елха вандали посегнаха на Коледната шейна и я обърнаха. Това съобщиха от пресцентъра на Община Добрич. Общината се погрижи и зарадва децата с триизмерни шейна и еленчета, които се възприеха с радост от децата и техните родители. Десетки деца на Добрич се снимаха щастливи и отнесоха по домовете си празничното настроение. Немислими останаха обаче действията на недобросъвестни наши съграждани, които без причина посегнаха на детската радост и заложиха на агресията. Агресия, която не води до нищо добро и огорчава, защото засяга децата. \r\nОбщина Добрич се обръща с апел към гражданите! Нека пазим и обичаме своя град, защото всички искаме да живеем в подреден и уютен дом. Да бъдем тези, които правят нашите деца щастливи и спокойни, сигурни в утрешния ден. Публикуваме снимки на коледната шейна, във вида, в който е подходяща за нашите най-малки съграждани, за да не ги огорчаваме! Спокойна и благословена Коледа!", "date": "2017.12.06", "title": "Добрич: Вандали посегнаха на Коледната шейна в града"}
{"url": "http://www.focus-news.net/news/2017/12/06/2464622/prezidentat-rumen-radev-shte-razgovarya-s-darzhavniya-glava-na-cherna-gora-filip-vuyanovich.html", "text": "Президентът Румен Радев ще разговаря с държавния глава на Черна гора Филип Вуянович, съобщиха от прессекретариата на държавния глава. Срещата ще се проведе от 14.00 часа на 7 декември на „Дондуков”, №2.", "date": "2017.12.06", "title": "Президентът Румен Радев ще разговаря с държавния глава на Черна гора Филип Вуянович"}
{"url": "http://www.focus-news.net/news/2017/12/06/2464623/patyat-mezhdu-veliko-tarnovo-i-arbanasi-veche-e-obnoven.html", "text": "Третокласният път между Велико Търново и Арбанаси вече е обновен и ще бъде отворен за движение утре сутрин, съобщиха от пресцентъра на Община Велико Търново. Отсечката бе изцяло преасфалтирана и на места - разширена, оформено бе отводняването край шосето, укрепени са местата, където съществуваше риск от свлачищни процеси. \r\nРеконструкцията на участъка с дължина над 2 километра бе първи етап от основния ремонт на третокласното шосе между Велико Търново и Горна Оряховица. Отсечката между Арбанаси и железничарския град остава отворена за движение.\r\nФинансирането за пътя бе осигурено от правителството, което отпусна над 8 милиона лева за реконструкция на два инфраструктурни обекта на територията на община Велико Търново – третокласните пътища „Велико Търново – Арбанаси – Горна Оряховица“ и „Самоводене – Ресен“, както и на шосето между Павликени и Карайсен.  \r\nСредствата са част от допълнителните средства по бюджета на Министерството на регионалното развитие и благоустройството за подобряване на пътната инфраструктура в страната.", "date": "2017.12.06", "title": "Пътят между Велико Търново и Арбанаси вече е обновен"}
{"url": "http://www.focus-news.net/news/2017/12/06/2464624/glavniyat-prokuror-sotir-tsatsarov-po-vreme-na-glasuvaneto-na-doklada-na-komisiyata-za-kontrol-na-srs-saznatelno-beshe-razigran-teatar-za-podhranvane-na-politicheskata-igra.html", "text": "Днес бе разигран един театър. Той бе разигран съзнателно, за да може да се подхранва политическата игра в парламента. Това каза пред журналисти главният прокурор на Р България Сотир Цацаров след заседание на парламентарната правна комисия за гласуването в парламента на Доклада за дейността на Комисията за контрол на СРС през 2016 година, предаде репортер на Агенция „Фокус“. „В това няма нищо ненормално, затова съществува парламента. Лошото е, че Националното бюро за контрол на СРС беше използвано и въвлечено във всичко това“, коментира той. „Заседанието на Комисията за контрол на СРС, в присъствието на Бойко Рашков, премина в изключително конструктивен и работен тон, с много идеи за промяна в Закона за СРС“, посочи Сотир Цацаров. „Ако същото беше споделено и в комисията, щях да повярвам в искреността на всички тези хора“, допълни той. „Не е вярно твърдението, че едва ли не 10% от всички незаконни подслушвания са на политици, магистрати и журналисти. Твърдението за масово подслушване е тотална спекула“, заяви главният прокурор. \r\nБиляна ИВАНОВА", "date": "2017.12.06", "title": "Главният прокурор Сотир Цацаров: По време на гласуването на доклада на Комисията за контрол на СРС съзнателно беше разигран театър за подхранване на политическата игра"}
{"url": "http://www.focus-news.net/news/2017/12/06/2464625/blagoevgrad-sportni-zhurnalisti-i-prezidenti-na-klubove-dadoha-glasa-si-za-svoite-favoriti-za-sportist-na-godinata-2017.html", "text": "Спортни журналисти и президенти на клубове, регистрирани в Община Благоевград, подкрепиха своите фаворити за „Спортист на годината“ 2017 г. Това съобщиха от пресцентъра на Общината. На работна среща, която се проведе в зала 5 на Община Благоевград, спортни журналисти гласуваха за своите любими спортисти. Попълнените анкети са общо 40, като 31 от гласуващите са президенти на клубове и 9 от спортни журналисти.  В категория „Мъже и жени“ номинираните бяха 19, в категория „Младежи, юноши и девойки до 18 години“- 18 номинирани, в категория „Треньор“ , в борба влизат 9 треньора, „Феърплей“ – 3.  Всички президенти на клубове дадоха своя глас в предварително гласуване. \r\nРезултатите са обобщени, но победителите ще станат ясни на традиционната  церемония, която ще се състои на 19 декември /вторник/  от 19:00 часа в зала „Скаптопара“. Резултатите от „10-те най-добри“  и победителите в категории „Мъже и жени“ и „Младежи, юноши и девойки до 18 години“ са готови, в подредба по азбучен ред, а именно: Категория „Мъже и жени“: Албена Ситнилска от Таекуон-До клуб Фолкън;  Благой Макенджиев – ОФК „Пирин“; Димитър Димитров – ГСК „Пирин Благоевград“ 2011;  Емануил Богоев – БК „ Пирин“ ; Иван Василев; Благоев – СК „Митекс“; Илия Туджаров – ГК „Любчо Солачки“; Кристина Борисова Иванова – СКОБ „Младост“; Любомир Миланов – СККБ „Спартак“; Мартин Тодоров -  Мотоклуб „Еър макс рейсинг“; Рами Шау – Фолкън. В категория “Младежи, юноши и девойки до 18 години“ - Василена Георгиева – ПК „Пирин“ ; Йоана Янкова – ГК „Любчо Солачки“; Кирил Илиев – Фолкън; Кристиян Ранчов – Фолкън; Мартин Мишев – ГСК „Пирин Благоевград“ 2011. \r\nПобедителите ще бъдат обявени на самата церемония „Спортист на годината“ 2017. \r\nОбщина Благоевград традиционно ще удостои с престижни награди и най-изявените ни и заслужили спортисти в неравностойно положение, журналисти, спортни деятели и посланици на спорта на Благоевград по света.", "date": "2017.12.06", "title": "Благоевград: Спортни журналисти и президенти на клубове дадоха гласа си за своите фаворити за  „Спортист на годината“  2017"}
{"url": "http://www.focus-news.net/news/2017/12/06/2464626/premierat-boyko-borisov-shte-otkrie-forum-na-balgarskoto-pravitelstvo-i-na-svetovnata-banka-za-regionalnata-integratsiya-na-balkanite.html", "text": "Министър-председателят Бойко Борисов и главният изпълнителен директор на Световната банка ще открият на 7 декември форум, който поставя началото на инициатива в подкрепа на регионалната интеграция на Западните Балкани. Това съобщиха от правителствена информационна служба. На конференция в Националния дворец на културата по покана на българския премиер ще бъдат косовският президент Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан.\r\nВъв фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.06", "title": "Премиерът Бойко Борисов ще открие форум на българското правителство и на Световната банка за регионалната интеграция на Балканите"}
{"url": "http://www.focus-news.net/news/2017/12/06/2464627/veliko-tarnovo-zamestnik-kmetat-gancho-karabadzhakov-nagradi-izyavena-studentka.html", "text": "Студентката Гергана Йовчева получи традиционната награда на Община Велико Търново по време на Годишната студентска изложба на Великотърновския университет „Св. св. Кирил и Методий“. Това съобщиха от пресцентъра на Общината. Паричната премия й бе връчена от заместник-кмета на старата столица Ганчо Карабаджаков, който уважи събитието. Гергана Йовчева учи във Факултета по изобразително изкуство и е четвърти курс в специалност „Стенопис“. Годишната студентска изложба във Факултета е пример за доброто партньорство между висшето учебно заведение и местната власт. Експозицията е сред събитията, посветени на студентския празник 8 декември и по традиция е част от празничната програма на общината за предстоящите коледни и новогодишни празници.", "date": "2017.12.06", "title": "Велико Търново: Заместник-кметът Ганчо Карабаджаков награди изявена студентка"}
{"url": "http://www.focus-news.net/news/2017/12/06/2464628/103-mln-lv-dopalnitelno-sa-osigureni-za-deynostta-na-kulturni-instituti.html", "text": "С две постановления правителството одобри 10,3 млн. лв. допълнителни разходи по бюджета на Министерството на културата, съобщават от правителствената информационна служба. \r\n300 000 лв., предвидени в централния бюджет, се предоставят за развитие на програмата „Глобални библиотеки – България“. Финансирането ще даде възможност изградените до този момент информационни точки да продължат да функционират, което ще способства за разгръщане на нови възможности за библиотечно-информационно обслужване на населението в цялата страна. Програма „Глобални библиотеки – България“ спомага и за социалното включване на групи, при които често липсват други възможности за достъп до информационните технологии.\r\nЧрез преструктуриране на разходите по централния бюджет се предоставят 10 000 000 лв. за покриване на неотложни разходи в последните месеци на годината на държавните културни институти, осъществяващи дейности в областта на сценичните изкуства. С тях ще се осигурят нормални условия за творческата дейност и създаването и разпространението на културни продукти от тези организации.", "date": "2017.12.06", "title": "10,3 млн. лв. допълнително са осигурени за дейността на културни институти"}
{"url": "http://www.focus-news.net/news/2017/12/06/2464629/pravitelstvoto-shte-izpalni-resheniyata-po-pet-dela-pred-espch.html", "text": "Правителството прие за изпълнение плащанията по пет решения на Европейския съд по правата на човека срещу България. Това съобщиха от правителствената информационна служба. \r\nДелото „Методиев срещу България“ е свързано с отказа на български съд да регистрира вероизповеданието „Мюсюлманска общност Ахмадия“. Констатирани са нарушения на свободата на религията и на забраната за дискриминация. Присъденото обезщетение за неимуществени вреди е 4000 евро.\r\nПо делото „Шалявски и други срещу България“ Съдът установява нечовешко и унизително отношение и липса на ефективно вътрешноправно средство за защита при задържането на жалбоподателя, както и неадекватното отношение към състоянието му. Присъденото обезщетение е 3000 евро за неимуществени вреди и 2500 евро – за разноски по делото.\r\nПо делото „Велкова срещу България“ ЕСПЧ намира, че продължителното неизпълнение на влязло в сила съдебно решение е нарушило правото на жалбоподателката на достъп до съд. Присъдено е обезщетение в размер на 20 000 евро за имуществени и неимуществени вреди и 6424 евро разноски.\r\nНедостатъчно аргументирано съдебно решение, което ЕСПЧ определя като нарушение на правото на достъп до съд, е констатирано по жалбата на Николай Генов. Присъденото му обезщетение е 2400 евро за неимуществени вреди и 1000 евро за разходи и разноски по делото.\r\nРешението по делото „Господинов и други срещу България“ се отнася до 10 жалби, подадени от лица, изтърпяващи доживотни присъди в различни затвори. Те се оплакват от условията в затворите. Присъдените обезщетения възлизат общо на 19 000 евро, а 6082 евро са за разходи и разноски.", "date": "2017.12.06", "title": "Правителството ще изпълни решенията по пет дела пред ЕСПЧ"}
{"url": "http://www.focus-news.net/news/2017/12/06/2464630/stara-zagora-do-21-dekemvri-dvizhenieto-ot-km-190-do-km-195-na-magistrala-trakiya-shte-se-osashtestvyava-dvuposochno-v-platnoto-za-burgas.html", "text": "Движението между км 190 и км 195 на автомагистрала „Тракия“ ще се осъществява двупосочно в платното за Бургас от 11.00 часа утре до 21 декември. Това съобщиха от пресцентъра на Агенция „Пътна инфраструктура”. Пилотно ще се ремонтират 500 м от платното за София при км 193, които са между п.в. „Чирпан“ и п.в. „Стара Загора“. Ще бъде изпълнена цялостна подмяна на асфалтовата настилка и хоризонталната маркировка. Необходимо е шофьорите да карат внимателно и да спазват пътната сигнализация.\r\nИзпълнител на обекта е пътноподдържащата фирма „Автомагистрали“ ЕАД.", "date": "2017.12.06", "title": "Стара Загора: До 21 декември движението от км 190 до км 195 на магистрала „Тракия“ ще се осъществява двупосочно в платното за Бургас"}
{"url": "http://www.focus-news.net/news/2017/12/06/2464631/dve-obshtini-poluchavat-imoti-za-razvitie-na-mestni-deynosti.html", "text": "Правителството прехвърли на община Ботевград собствеността върху терен с едноетажна сграда към него, съобщават от правителствената информационна служба. Имотът е с отпаднала необходимост за МВР. Той ще бъде използван от местната власт за изграждането на временен приют за безстопанствени животни в изпълнение на Общинската програма за овладяване популацията на безстопанствените кучета.\r\nОбщина Мадан получава безвъзмездно три държавни имота за подобряване на водоснабдителната си мрежа. Терените се намират в землищата на селата Ловци, Върбина и Бориново. Те ще бъдат използвани за изграждането на външен водопровод за водоснабдяване на с. Чурка и с. Ловци, реконструкция и рехабилитация на система от довеждащи водопроводи от група извори в местността „Полене“ до съществуващ водоем в махала „Камберовска“ и за изграждане на водоем и ремонт и реконструкция на довеждащ водопровод и разпределителна водопроводна мрежа на с. Бориново. С реализирането на тези обекти ще се повиши качеството на живот в населените места от община Мадан, ще се подобри доставката и експлоатацията на водните ресурси и ще се увеличи възможността за развитие на инвестиционни намерения в областта на туризма, земеделието и животновъдството.\r\nПравителството даде съгласието си Национална компания „Железопътна инфраструктура“ да продаде чрез търг с тайно наддаване недвижим имот в столичния район „Изгрев“. Теренът с площ 20 дка е част от бившата гара „Пионер“ и не се ползва от НКЖИ. Правителственото решение ще позволи извършването на разпоредителна сделка, която да донесе допълнителни приходи за компанията.\r\nОт публична в частна държавна собственост беше променен статутът на три имота с отпаднала необходимост за Министерството на отбраната. Те се намират в столичния район „Слатина“ (2,4 дка незастроена площ), на бул. „Мадара“ №13 в Шумен (2,9 дка застроена и незастроена площ) и в землището на с. Александрово, община Шумен (сграда със застроена площ 46 кв. м). Решението ще позволи извършването на разпоредителни действия с цел реализирането на допълнителни приходи за бюджета.", "date": "2017.12.06", "title": "Две общини получават имоти за развитие на местни дейности"}
{"url": "http://www.focus-news.net/news/2017/12/06/2464632/aktsenti-v-sutreshniya-blok-dobro-utro-balgariya-na-radio-fokus-na-7-dekemvri.html", "text": "Изправен ли е Близкият изток пред нов взривоопасен конфликт при признаване на Йерусалим за столица на Израел от САЩ? Очаквайте с коментар арабиста проф. Владимир Чуков в сутрешния блок „Добро утро, България” на Радио „Фокус”. „Ислямска държава” призова бойците си в Албания да извършат терористични атентати по време на Коледните и Новогодишни празници. Готова ли е Европа да се справи с опасността? Това ще попитаме ген. Кирчо Киров, бивш директор на НРС. \r\nГрипът вече е тук. Как да се предпазим, за да избегнем усложнения? Съветите на здравните експерти очаквайте в минутите преди 9.00 часа. \r\nНад 400 деца от Смолян са обхванати в различни услуги по социален проект. Каква подкрепа ще получат децата ще научим от Нели Гергьовска от Радио „Фокус” - Смолян. За това да намериш призванието си, независимо от възрастта, ще говорим на финала на предаването, когато Тони Михайлов от Радио „Фокус” - Пловдив ще ни срещне с треньора по карате Драган Драганов. \r\nСлушайте „Добро утро, България” по Радио „Фокус” от 06.00 до 10.00 часа с водещ Евелин Цанева.", "date": "2017.12.06", "title": "Акценти в сутрешния блок „Добро утро, България” на Радио „Фокус” на 7 декември"}
{"url": "http://www.focus-news.net/news/2017/12/06/2464633/washington-post-donald-tramp-smyata-da-priznae-erusalim-za-stolitsa-na-izrael-stapka-koyato-mozhe-da-predizvika-bezreditsi.html", "text": "Американският президент Доналд Тръмп смята да обърне гръб на десетилетна политика на Белия дом и признае Ерусалим са столица на Израел, премествайки посолството на САЩ от Тел Авив в града, съобщава американският вестник Washington Post, като подчертава, че този ход може да саботира многогодишните усилия на Белия дом за установяването на мир в региона, предизвиквайки вълнение и безредици. \r\nОчаква се Тръмп да направи противоречивата стъпка по-късно в сряда. Но според изданието, на фона на международния натиск, съветниците на президента най-вероятно ще препоръчат на държавния глава вместо това да подпише акт за още едно шестмесечно забавяне на тази стъпка, гласувана в Конгреса още през 1995 г., но отлагана от тогава. \r\nМеждународните лидери осъдиха остро намеренията на Тръмп във вторник и сряда, докато официални лица от Белия дом подчертаваха, че преместването на столицата е част от предизборните обещания на президента.  Според същите източници на изданието, въпреки действията си, Тръмп няма да оттегли подкрепата си за т.нар. „двудържавно решение“, позволяващо установяването на независима палестинска държава.  Цанко Цолов", "date": "2017.12.06", "title": "Washington Post: Доналд Тръмп смята да признае Ерусалим за столица на Израел, стъпка, която може да предизвика безредици"}
{"url": "http://www.focus-news.net/news/2017/12/06/2464634/kam-kontingenta-ni-v-operatsiya-altea-shte-se-prisaedini-oshte-edin-ofitser.html", "text": "Правителството даде разрешение за увеличаване на контингента ни, участващ във военната операция „Алтеа“ в Босна и Херцеговина, с един офицер. Това съобщиха от правителствената информационна служба. Така съставът на контингента ни ще наброява 11 военнослужещи.\r\nРешението на правителството е в изпълнение на заявените приоритети на България в областта на Западните Балкани, чиято сигурност и напредък в евроатлантическата интеграция са във фокуса на Българското председателство на Съвета на Европейския съюз.", "date": "2017.12.06", "title": "Към контингента ни в операция „Алтеа“ ще се присъедини още един офицер"}
{"url": "http://www.focus-news.net/news/2017/12/06/2464635/ostavat-chetiri-dni-za-glasuvane-za-godishnite-nagradi-v-turizma.html", "text": "Още четири дни желаещите да гласуват за вторите Годишни награди в туризма ще могат да го направят на сайта www.tourismawards.bg, съобщиха от пресцентъра на Министерство на туризма. На 10 декември (неделя) изтича крайният срок за подаване на онлайн гласове в надпреварата между туристическа дестинация, събитие, журналистически материал и др. \r\nТази година Министерството на туризма отчита засилен интерес към Годишните награди в туризма както от страна на кандидатите, така и от гласуващите. Най-много кандидатури има в категорията „Туристическо събитие“. Над 30 атрактивни прояви се съревновават за вота на публиката. Над 20 интересни обекта пък се борят за приза в категория „Туристическа атракция/обект“.  Оспорвана е надпреварата и в категорията  „Туристическа дестинация“. Публиката избира фаворит между 12 атрактивни места. Над 10 общини участват в категория „Община на 2017 г. за културно-исторически туризъм“. Крайно любопитни са и предложенията в категория „Иновация“. Над 25 журналистически материала се състезават в Годишните награди. \r\nЗа реален глас се отчита само едно заявено желание за кандидатура в дадена категория, направено от едно устройство. Всички подадени повторно гласове от същия IP адрес се регистрират като недействителни и не се зачитат. Според общите условия на правилата за участие в наградите Министерството на туризма си запазва правото да премахва фалшиво подадените гласове с цел обективното и правилно класиране на участниците.  \r\nНаградите ще бъдат връчени на победителите  на тържествена церемония на 12 декември 2017 г. в София.\r\nМинистърът на туризма Николина Ангелкова даде старт на състезанието на 23 август 2017 г. в античния тракийски град „Кабиле“. Миналата година едноименният археологически резерват спечели наградата в категория „Изборът на българите“.\r\nНа 10 ноември изтече срокът за кандидатстване в Годишните награди в туризма. И второто издание на призовете е организирано в следните категории: „Туристическа атракция/обект“; „Туристическо събитие“; „Духът на България“; „Специализиран туризъм“; „Туристическа дестинация“; „Иновация“; „Журналистически материал на тема туризъм в България за 2017 г. в печатна медия“; „Журналистически материал на тема туризъм в България за 2017 г. в онлайн медия“; „Журналистически материал на тема туризъм в България за 2017 г. в интернет блог“; „Журналистически материал на тема туризъм в България за 2017 г. в радио“; „Журналистически материал на тема туризъм в България за 2017 г. в телевизия“; „Община на 2017 г. за планински туризъм“; „Община на 2017 г. за морски туризъм“; „Община на 2017 г. за балнео и СПА туризъм“; „Община на 2017 г. за културно-исторически туризъм“ и „Изборът на българите”.", "date": "2017.12.06", "title": "Остават четири дни за гласуване за Годишните награди в туризма"}
{"url": "http://www.focus-news.net/news/2017/12/06/2464636/aktove-na-26-iya-kongres-na-vsemirniya-poshtenski-sayuz-shte-badat-predlozheni-za-ratifikatsiya.html", "text": "Правителството ще предложи на Народното събрание да ратифицира актовете на 26-ия конгрес на Всемирния пощенски съюз. Това съобщиха от правителствената информационна служба. По този начин България ще изпълни задълженията си като страна членка на Съюза.\r\nРатифицирането на протоколите и конвенциите изразява волята на страната ни да бъде част от единната световна пощенска територия, създадена и регламентирана от актовете на Съюза, и гарантира правото на българските потребители да ползват международни пощенски услуги.", "date": "2017.12.06", "title": "Актове на 26-ия конгрес на Всемирния пощенски съюз ще бъдат предложени за ратификация"}
{"url": "http://www.focus-news.net/news/2017/12/06/2464637/vratsa-29-godishna-zhena-e-predadena-na-sad-za-podbuzhdane-kam-ubiystvo.html", "text": "Обвиняемата 29-годишна М. Асенова е предадена на съд от Районна прокуратура – Враца за извършено от нея престъпление по чл. 117, ал. 2, вр. ал. 1, вр. чл. 26, ал. 1 от НК. Това съобщиха от пресцентъра на Апелативна прокуратура – София. М. Асенова живее в гр. Мездра. Преди няколко години тя се сприятелила с нейна колежка – П.П., като впоследствие отношенията им преминали в интимни. Обвиняемата се познавала със съпруга на приятелката си – Г.П., те взаимно си гостували. Асенова я ревнувала, най-вече от мъжа й, което станало повод за влошаване на отношенията между двете жени през последната година, до степен, че П.П. пожелала да прекратят взаимоотношенията си. Освен това имало и обвинения, свързани с давани и получавани парични суми в заем. \r\nПрез пролетта на 2017 г. М. Асенова се свързала с неин познат и по време на среща в гр. Враца му казала, че иска съпругът на приятелката й да бъде убит. Тя съобщила данни за него – местоживеене и работно място. Мъжът отказал да се ангажира, като споделил за разговора с Асенова на негов познат. За случая били сезирани полицейските органи. \r\nОбвиняемата не се отказала от престъпните си намерения и няколко месеца по-късно уговорила друга среща – с П.С., на която отново споделила желанието си Г.П. да бъде убит, като деянието следвало да изглежда като самоубийство. Тя настоявала всичко да бъде извършено максимално бързо. П.С. споделил на обвиняемата, че можел да я свърже с лице, което да осъществи нейния замисъл. Той изпратил на Асенова чрез текстово съобщение телефонен номер, ползван от служител под прикритие, определен с разпореждане на Председателя на Окръжен съд – Враца по искане за използване на специалните разузнавателни средства. Въпросният служител бил представен на обвиняемата под името „Дмитрий“, като бил посочен и ползвания от него телефонен номер. \r\nНа 03.08.2017 г. Асенова се срещнала в гр. Мездра с „Дмитрий“, който бил служител под прикритие. Тя му показала снимки и копие от личната карта на лицето, което искала да бъде убито. Уговорено било и възнаграждение - парична сума от 1500 лева. В допълнение на това обвиняемата предоставила информация за местоработата и навиците на съпруга на приятелката й, предала ключ от входната им врата и платила капаро за извършената „услуга“ в размер на 400 лева. \r\nВъв връзка с воденото досъдебно производство и действията на обвиняемата, на 16.08.2017 г. тя била задържана от органите на МВР. \r\nПредстои да започне съдебен процес срещу обвиняемата М.Асенова.", "date": "2017.12.06", "title": "Враца: 29-годишна жена е предадена на съд за подбуждане към убийство"}
{"url": "http://www.focus-news.net/news/2017/12/06/2464638/smolyan-mokri-i-zaledeni-na-mesta-no-obraboteni-sa-patishtata-v-oblastta.html", "text": "Проходими при зимни условия са пътищата в област Смолян. Това съобщиха за Радио „Фокус“ – Смолян от Областно пътно управление – Смолян. Пътните настилки са предимно мокри, по високите части и на усойните места има заледени участъци, които се опесъчават и обработват със сол от екипи на пътната служба. Времето е ясно, без валежи. \r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна стена, движението между селата Кошница и Могилица се осъществява в едната лента. Мястото е обозначено с пътни знаци. През деня не са получавани сигнали за инциденти по републиканските пътища в областта.\r\nВ град Смолян автомобилният трафик е интензивен в края на работния ден. Натоварено е движението по централните улици и входно-изходните артерии на града. Пътните настилки са сухи.\r\nНели ГЕРГЬОВСКА", "date": "2017.12.06", "title": "Смолян: Мокри и заледени на места, но обработени, са пътищата в областта"}
{"url": "http://www.focus-news.net/news/2017/12/06/2464639/odobreni-sa-rezultatite-ot-dve-zasedaniya-na-saveta-na-es.html", "text": "Правителството одобри резултатите от заседанието на Съвета на Европейския съюз по земеделие и рибарство, проведено на 6 ноември в Брюксел. Това съобщиха от правителствената информационна служба. \r\nНа заседанието Европейската комисия представи резултатите от своя доклад, свързан с националните планове за действие на държавите членки и постигнатия напредък за устойчивата употреба на пестициди. Комисия запозна министрите и с актуалното състояние на въпросите от областта на селско стопанство, свързани с търговията, като акцентира върху доброто състояние на износа на агрохранителни продукти от ЕС в трети страни. Съветът бе информиран относно усилията за отваряне на нови пазари, за насърчаването и популяризирането на земеделски продукти с произход ЕС, както и за постигнатия напредък по редица споразумения за свободна търговия. Министрите обсъдиха и възможностите за запазване на високото ниво на селскостопанска продукция при гарантиране на устойчивото управление на почвите.\r\nПравителството одобри също доклад за резултатите от заседание на Съвет „Външни работи/Търговия“, проведено на 10 ноември в Брюксел.\r\nНа заседанието бяха обсъдени въпроси, свързани с подготовката на предстоящата 11-а Министерска конференция на Световната търговска организация и предизвикателствата пред многостранната търговска система, прилагането на Споразуменията за свободна търговия, сключени от ЕС, както и преговорите за търговски споразумения между ЕС и Мексико, и ЕС и Меркосур.\r\nЗа първи път Европейската комисия представи доклад относно прилагането на 22-те споразумения на ЕС за свободна търговия. Основната цел на доклада е да се осигури прозрачност и по този начин да се помогне на бизнеса, особено на малките и средни предприятия, да се възползват най-добре от сключените договорености. С доклада Комисията иска да даде възможност на всички заинтересовани лица – индустрия, институции, гражданско общество, нестопански организации и др., да следят и обсъждат начина, по който ЕС прилага своите споразумения за свободна търговия, както и да дават предложения за по-ефективното им прилагане.", "date": "2017.12.06", "title": "Одобрени са резултатите от две заседания на Съвета на ЕС"}
{"url": "http://www.focus-news.net/news/2017/12/06/2464640/turskiyat-prezident-iztochen-erusalim-tryabva-da-bade-stolitsa-na-nezavisima-palestinska-darzhava.html", "text": "Турският президент Реджеп Тайип Ердоган заяви в сряда, че Източен Ерусалим трябва да стане столица на независима палестинска държава в границите ѝ непосредствено преди Шестдневната война от 1957 г., като това е необходима за да има стабилност в Близкия изток. Това съобщава Anadolu Agency, като се позовава на изказване на държавния глава, направено в по време на обща пресконференция дадена в Анкара, съвместно в краля на Йордан Абдулла втори. \r\n„Никой няма право да си играе със съдбата на милиони хора само за да задоволи лични амбиции“, заяви турският президент, визирайки очакваното обръщение на американския държавен глава Доналд Тръмп, в което той най-вероятно ще признае Ерусалим за столица на Израел. Според Ердоган, такава стъпка само ще засили влиянието на терористичните организации. \r\nИзраел окупира Източен Ерусалим след Шестдневната война от 1957 г., като впоследствие през 1980 анексира целия град, обявявайки го за „вечна и неделима“ столица на страната, като тази стъпка все още не е призната от широката международна общност.  Цанко Цолов", "date": "2017.12.06", "title": "Турският президент: Източен Ерусалим трябва да бъде столица на независима палестинска държава"}
{"url": "http://www.focus-news.net/news/2017/12/06/2464641/sofiya-okrazhnata-prokuratura-obrazuva-dosadebno-proizvodstvo-za-izvarsheno-ubiystvo-v-selo-lesnovo.html", "text": "Окръжна прокуратура – София образува досъдебно производство за извършено убийство в село Лесново, съобщиха от пресцентъра на Апелативна прокуратура – София. На 23 ноември 2017 г. в Районно управление „Полиция” – Елин Пелин е бил подаден сигнал за изчезнала жена – 50-годишната с инициали А.Ц. Нейните близки са заявили, че след 13 ноември 2017 г. от телефонния й номер получили няколко текстови съобщения с информация, че тя се намира „в болница в Пазарджик“. Те безуспешно се опитвали да се свържат с нея. \r\n         Безжизненото тяло на жената е било открито в дома й в с. Лесново, област София. \r\nСлед проведени оперативно-издирвателни мероприятия е бил установен извършителят на деянието – тридесет и осем годишният С.Р., с когото пострадалата живеела на семейни начала. \r\nСофийската окръжна прокуратура е привлякла С.Р. в качеството на обвиняем за извършено от него престъпление по чл. 116, ал. 1, т. 12, вр. чл. 115, вр. чл. 29, ал. 1, б. „а“ от НК. \r\nНа 01.12.2017 г. с постановление на прокурор от ОП – София той е бил задържан за срок до 72 часа. \r\nПонастоящем, след одобрено от съда искане на прокуратурата за вземане на мярка за неотклонение „задържане под стража“, обвиняемият Р. се намира в ареста. \r\n         Разследването продължава.", "date": "2017.12.06", "title": "София: Окръжната прокуратура образува досъдебно производство за извършено убийство в село Лесново"}
{"url": "http://www.focus-news.net/news/2017/12/06/2464642/veliko-tarnovo-obshtina-svishtov-obyavyava-nyakolko-konkursa-vav-vrazka-s-predstoyashtite-koledni-i-novogodishni-praznitsi.html", "text": "Община Свищов обявява няколко конкурса във връзка с предстоящите коледни и новогодишни празници, съобщиха от пресцентъра на Общината. В конкурса за най-красиво изработена коледна картичка участие могат да вземат всички деца от детски градини, училища и социални заведения в Община Свищов. Всички картички, получени за участие в конкурса, ще бъдат изложени в сградата на Общината. \r\nВ конкурса за най-празнично украсени детска градина, училище, социално заведение, класна стая и други, чрез снимки могат да участват всички учебни и социални заведения, и други учреждения от община Свищов. \r\nВ конкурса за „Послание на 2018 година“ участие могат да вземат всички желаещи, без ограничения, а в този за „Инициатива на 2017 година“ могат да участват учебни и социални заведения, неправителствени организации и фондации, културни институции, творчески формации, държавни и общински учреждения и други. Предложенията могат да се изпращат в писмен вид, като в експозе трябва да се опишат заложените цели, постигнатите резултати и обществената значимост на инициативата. Крайният срок за участие е 20 декември. \r\nВсички предложения и материали за участие в различните категории се представят в сградата на Община Свищов на адрес ул. „Цанко Церковски“ №2 или на e-mail: obshtina@svishtov.bg, до Анелия Димитрова – заместник-кмет на община Свищов. Комисия, с председател Генчо Генчев – кмет на община Свищов, ще разгледа предложенията и ще излъчи победителите. Наградите са осигурени от Община Свищов и ще бъдат връчени в новогодишната нощ на площад „Алеко“, след 00.00 часа.", "date": "2017.12.06", "title": "Велико Търново: Община Свищов обявява няколко конкурса във връзка с предстоящите коледни и новогодишни празници"}
{"url": "http://www.focus-news.net/news/2017/12/06/2464643/stara-zagora-vazstanoveno-e-dvizhenieto-pri-km-226-na-avtomagistrala-trakiya-v-posoka-burgas.html", "text": "Възстановено е движението при км 226 на автомагистрала „Тракия” в посока Бургас. Това съобщиха от пресцентъра на Агенция „Пътна инфраструктура”. Временната организация на движението бе наложена поради отстраняване на аварирал ТИР.", "date": "2017.12.06", "title": "Стара Загора: Възстановено е движението при км 226 на автомагистрала „Тракия” в посока Бургас"}
{"url": "http://www.focus-news.net/news/2017/12/06/2464644/predsedatelyat-na-narodnoto-sabranie-tsveta-karayancheva-vrachi-godishnata-nagrada-agrobiznesmen-na-balgariya-za-2017-g.html", "text": "Председателят на Народното събрание Цвета Караянчева връчи годишната награда „Агробизнесмен на България” за 2017 г. Призът, който се присъжда от 1991 г. от вестник „Български фермер”, получи Николай Стефчов. Това съобщиха от пресцентъра на Народното събрание. Председателят на Народното събрание Цвета Караянчева отбеляза, че българското земеделие е много важна част от икономиката, а с европейските средства, които получава,  има възможност да стане още по-модерен и добре развит отрасъл. \r\nВ приветствието си към участниците в годишната среща на агробизнеса с ръководствата на Министерството на земеделието, храните и горите и Държавен фонд „Земеделие“ председателят на парламента подчерта, че 73 процента от европейските средства се усвояват от българските земеделски производители. Стремим се максимално да улесним този процес и разчитаме на вас, ако има някакви проблеми, заедно да направим така, че тези субсидии да стигат по-бързо и по-лесно до всеки земеделски производител, отбеляза Цвета Караянчева. \r\nВестник „Български фермер” има своите традиции, той информира българските земеделци, зачита мнението им и задава темите от дневния ред на българския аграрен сектор, отбеляза Цвета Караянчева. Тя поздрави редакционния екип на вестника и пожела още дълги години изданието да помага на българските фермери и да им представя най-новите неща в областта на земеделието. \r\nНаградата „Агробизнесмен на България”, която се присъжда от 1991 г., е за изявен и заслужил със своите идеи, проекти и иновации бизнесмен, чиито усилия помагат за това българското земеделие да бъде на нивото на сектора във водещите аграрни страни в Европа и по света.", "date": "2017.12.06", "title": "Председателят на Народното събрание Цвета Караянчева връчи годишната награда „Агробизнесмен на България” за 2017 г."}
{"url": "http://www.focus-news.net/news/2017/12/06/2464645/nad-45-mln-lv-sa-prihodite-ot-kontsesionnite-dogovori-za-dobiv-na-mineralni-vodi-i-za-ski-zonata-v-bansko-prez-2016-g.html", "text": "Правителството прие годишния доклад на комисията за текущ контрол на сключените концесионни договори към министъра на околната среда и водите за 2016 г. Това съобщиха от правителствената информационна служба. В доклада се отчита изпълнението през 2016 г. на концесионните договори за добив на минерални води, изключителна държавна собственост, и на концесионния договор за защитената територия, част от НП „Пирин” – „Ски-зона с център Банско”.\r\nПостъпилите по сметка на МОСВ приходи от концесионната дейност по сключените договори за добив на минерална вода и договора за ски-зоната са в размер на 4 515 547,76 лв. за календарната 2016 г.\r\nКонцесионните плащания по 15-те договора за минерална вода са 2 444 883,79 лв. без ДДС. Концесионното плащане към общините, на чиято територия се намират обектите на концесия, е 1 047 807,19 лв. без ДДС. По сметка на държавния бюджет платеното ДДС е 698 538,19 лв.\r\nПриходите от плащането по концесионния договор за защитената територия, част от НП „Пирин” – „Ски-зона с център Банско”, са 270 265,49 лв. без ДДС. По сметка на държавния бюджет платеното ДДС е 54 053,10 лв.\r\nПри извършените проверки на място не са констатирани нарушения на концесионните договори.", "date": "2017.12.06", "title": "Над 4,5 млн. лв. са приходите от концесионните договори за добив на минерални води и за ски-зоната в Банско през 2016 г."}
{"url": "http://www.focus-news.net/news/2017/12/06/2464646/sofiya-zadarzhani-sa-dvama-mazhe-na-22-i-26-g-prinudili-s-gazov-pistolet-17-godishen-mladezh-da-se-kachi-v-avtomobila-im-otneli-parite-mu-sled-koeto-go-osvobodili.html", "text": "За броени дни служители на Девето районно управление-СДВР са разкрили извършители на грабеж. На 29 ноември майката на 17-годишен младеж е подала сигнал в полицията, че синът й бил заплашен с газов пистолет от двама непознати, които го принудили да се качи в автомобила им, отнели от джоба на якето му 156 лева, след което го освободили. Това съобщиха от пресцентъра на МВР. В резултат на проведените оперативно-издирвателни и процесуално-следствени действия в рамките на образуваното досъдебно производство са установени и задържани извършителите - М. П. /22 г./ и К. Г. /26 г./, и двамата от София. При залавянето им у тях били открити два газови пистолета и полиетиленово пликче, съдържащо около 10 г марихуана. След доклад на събраните материали в Софийската районна прокуратура М.П. и К.Г са привлечени като обвиняеми за престъпление по чл. 198 от НК и са им наложени мерки за неотклонение „задържане под стража“ за срок до 72 часа.", "date": "2017.12.06", "title": "София: Задържани са двама мъже на 22 и 26 г., принудили с газов пистолет 17-годишен младеж да се качи в автомобила им, отнели парите му, след което го освободили"}
{"url": "http://www.focus-news.net/news/2017/12/06/2464647/balgariya-i-sarbiya-shte-podpishat-memorandum-za-namalyavane-na-rouminga.html", "text": "Правителството одобри проекта на Меморандум за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги. Това съобщиха от правителствената информационна служба. \r\nЦелта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави.\r\nСърбия е втората държава от Западните Балкани, с която сключваме споразумение от този тип. Преди по-малко от месец България подписа споразумение с Република Македония за намаляване цените на роуминга. \r\nОтпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.06", "title": "България и Сърбия ще подпишат Меморандум за намаляване на роуминга"}
{"url": "http://www.focus-news.net/news/2017/12/06/2464648/emsc-zemetresenie-s-magnitud-ot-5-po-skalata-na-rihter-be-registrirano-v-indiya.html", "text": "Земетресение с магнитуд от 5 по скалата на Рихтер бе регистрирано в Индия в 20:49 часа (местно време), съобщават от Европейския средиземноморски сеизмологичен център. Епицентърът на труса е с дълбочина 10 километра и се намира на 126 километра от град Дехрадун. За момента не се съобщава за разрушения или жертви.   Цанко Цолов", "date": "2017.12.06", "title": "EMSC: Земетресение с магнитуд от 5 по скалата на Рихтер бе регистрирано в Индия"}
{"url": "http://www.focus-news.net/news/2017/12/06/2464649/plovdiv-povishena-e-opasnostta-ot-svlachishtna-aktivnost-po-patishtata-asenovgrad-smolyan-i-yugovo-laki.html", "text": "Повишена е опасността от свлачищна активност по пътищата Асеновград-Смолян и Югово-Лъки. Това съобщи за Радио „Фокус“ – Пловдив дежурният в Областно пътно управление-Пловдив. По посочените направления се регистрира периодична свлачищна активност и водачите трябва да бъдат особено бдителни. По пътищата в планинските райони има условия за заледяване, но екипи на Областното пътно управление извършват обработка на пътните настилки там, където това е необходимо. Проходът Троян-Кърнаре е отворен за движение, но само на моторни превозни средства до 12 тона, за по-тежките преминаването е забранено.\r\nНатоварен е трафикът по всички основни пътни артерии в Пловдивска област, особено по участъка на автомагистрала „Тракия“.\r\nДвижението на територията на град Пловдив също е натоварено към този час на деня. Колони от автомобили са се образували по главните градски булеварди „Христо Ботев“, „Пещерско шосе“, „Цар Борис III Обединител“, „Марица“ – юг, „Източен“, „Руски“ и „Шести септември“. Задръствания затрудняват трафика и по входно-изходните артерии.\r\nТони МИХАЙЛОВ", "date": "2017.12.06", "title": "Пловдив: Повишена е опасността от свлачищна активност по пътищата Асеновград-Смолян и Югово-Лъки"}
{"url": "http://www.focus-news.net/news/2017/12/06/2464650/kardzhali-dve-momicheta-na-14-i-15-godini-sa-zapalili-vhodnata-vratata-na-apartament-v-grada.html", "text": "Две момичета на 14 и 15 години са запалили входната вратата на апартамент в Кърджали, установиха криминалисти от полицейското управление. Това съобщиха от пресцентъра на МВР. Непълнолетните са задържани за срок до 24 часа. Сигналът в полицията бил подаден на 1 декември, в резултат на проведените оперативно – издирвателни действия са задържани извършителите. Полицаите установили, че ученичките направили опити да запалят още няколко постелки пред вратите на жилища в централната градска част, но в тези случаи няма нанесени щети. Работата по случая продължава разследващ полицай.", "date": "2017.12.06", "title": "Кърджали: Две момичета на 14 и 15 години са запалили входната вратата на апартамент в града"}
{"url": "http://www.focus-news.net/news/2017/12/06/2464651/odobreni-sa-pozitsiite-na-balgariya-za-predstoyashti-zasedaniya-na-saveta-na-es.html", "text": "Правителството одобри позициите на България за няколко предстоящи заседания на Съвета на Европейския съюз. Това съобщиха от правителствената информационна служба. Освен всички останали въпроси, които ще бъдат разгледани на тях, ще бъдат представени и основните акценти от работната програма на Българското председателство на Съвета в съответните области.\r\nМинистрите на правосъдието и на вътрешните работи на държавите-членки ще заседават в Брюксел на 7 и 8 декември.\r\nВ дневният ред на част „Правосъдие“ са ключови за страната ни предложения за законодателни актове, които присъстват и в Програмата на Българското председателство – предложенията за Регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца, както и за Директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения.\r\nМинистрите на вътрешните работи ще обсъдят проектите на Регламент за Агенция за управление на широкомащабни информационни системи в областта ПВР (eu-LISA), на Заключения относно укрепването на бюрата „Искане за допълнителна информация във връзка с националните сигнали“ (SIRENE), взаимната съвместимост на европейските информационни системи, сътрудничеството между мисиите по линия на Общата политика за сигурност и отбрана и ПВР агенциите, както и борбата с тероризма.\r\nЗаседанието на Съвет „Външни работи/Търговия“ ще се проведе в периода 10-13 декември в Буенос Айрес в рамките на XI Министерска конференция на Световната търговска организация. На него ще бъдат обсъдени въпроси, свързани с търговия със селскостопански стоки, субсидии за рибарството, вътрешно регулиране на търговията с услуги, удължаване на срока на мораториума върху митата върху електронната търговия и др.\r\nСъветът по земеделие и рибарство ще заседава на 11 и 12 декември в Брюксел. Пред него Комисията ще представи Съобщение относно бъдещето на Общата селскостопанска политика след 2020 г. и министрите на земеделието ще имат възможността да проведат първия обмен на мнения по него. В областта на рибарството ще се търси постигане на политическо споразумение по отношение на предложението за регламент за определяне на възможностите за риболов на определени рибни запаси и групи рибни запаси за 2018 г. в Атлантическия океан и Северно море.\r\nЗаседанието на Съвета по заетост, социална политика, здравеопазване и потребителски въпроси ще се състои на 7 декември в Брюксел. Очаква се Естонското председателство да предложи постигането на Общ подход по предложението за Директива относно изискванията за достъпност за продукти и услуги. По предложението за промяна в Регламент 883/2004 за координацията на системите за социална сигурност се очаква постигането на частичен общ подход по две глави – за обезщетенията за дългосрочна грижа и за семейните обезщетения. Ще бъде представен проект на Директивата относно Морската трудова конвенция на МОТ. Предвидено е да бъдат приети Заключения по следните теми: Засилени мерки за намаляване на хоризонталната полова сегрегация в образованието и заетостта; Бъдещето на труда: ролята на цифровизацията; Засилване на подкрепата и грижите за независим живот, предоставяни в рамките на общността.\r\nОдобрена беше и позицията на България за участие в редовното заседание на предстоящия на 12 декември Съвет „Общи въпроси“. Основните теми, които ще бъдат разисквани, обхващат политиките в областта на отбраната и социалните въпроси, културата и образованието. Съветът ще прегледа постигнатите до този момент резултати по отношение на изпълнението на Заключенията на Европейския съвет от 19-20 октомври 2017 г., които засягат областите „Миграция“, „Отбрана“ и „Цифрова Европа“. Очаква се Съветът да одобри Съвместната декларация на Европейския парламент, Съвета и Европейската комисия за междуинституционалното планиране, която посочва основните приоритети и законодателни задачи на ЕС през 2018 г.\r\nВъв формата по член 50 от Договора за ЕС Съвет „Общи въпроси“ ще направи преглед на актуалното състояние на преговорите за оттеглянето на Обединеното кралство от ЕС и ще подготви заседанието на Европейския съвет по чл. 50 на 15 декември 2017 г.", "date": "2017.12.06", "title": "Одобрени са позициите на България за предстоящи заседания на Съвета на ЕС"}
{"url": "http://www.focus-news.net/news/2017/12/06/2464652/kardzhali-23-godishen-mazh-e-zadarzhan-za-nanesena-telesna-povreda-pri-poboy-v-selo-benkovski.html", "text": "23-годишен мъж е задържан в Районно управление на МВР-Кирково вчера за нанесена телесна повреда при побой. Около 14.30 часа мъжът се скарал с 43-годишен мъж пред хранителен магазин в село Бенковски и свадата прераснала с сбиване. Това съобщиха от пресцентъра на МВР. По-младият нанесъл удари на опонента си и му избил два зъба. По първоначални данни лични мотиви са причина за произшествието. Работата по случая продължава група „Охранителна полиция“ в управлението.", "date": "2017.12.06", "title": "Кърджали: 23-годишен мъж е задържан за нанесена телесна повреда при побой в село Бенковски"}
{"url": "http://www.focus-news.net/news/2017/12/06/2464653/d-r-stefan-filev-mobal-d-r-stefan-cherkezov-blizo-5-000-lv-shte-badat-ikonomisani-sled-razkrivaneto-na-nov-korpus-koyto-sliva-dvete-otdeleniya.html", "text": "Близо 5 000 лв ще бъдат икономисани на Многопрофилната болница във Велико Търново след разкриването на нов корпус, който слива двете отделения. Това каза в предаването „Царевград Търнов – славата и величието на България“ на Радио „Фокус“ директорът на МОБАЛ „Д-р Стефан Черкезов“ д-р Стефан Филев. По думите му първата копка за строежа на новия корпус, чиято цел е преместване на всички отделения на едно място, ще съвпадне и с отбелязването на 150 години от създаването на лечебното заведение. „След разкриването на корпуса болницата ще отговаря на всички медицински критерии за лечение и диагностика. Отговарянето на нуждите на пациентите ще бъде улеснено, като няма да се губят време и разходи за транспортирането на болни. Цялата инвестиция на проекта е 4,5 милиона лева, като ще бъде застроена площ от близо 4 хиляди кв. м.“, обясни той. \r\nД-р Филев каза още, че проблемите с финансирането остават актуални за лечебното заведение, като има непечеливши звена, които се поддържат, а същевременно предстои увеличение на разходите за заплати и електроенергия от следващата година. „Необходима е корекция в лимитирането и остойностяването на клинични пътеки. Има и недостиг на кадри както на всякъде, но проблемът при нас не е толкова осезаем. Към момента при нас се обучават 31 млади лекари“, каза още той. \r\nДиректорът коментира още, че 150-та годишнина на Великотърновската болница ще бъде отбелязана с тържество и поднасяне на венци пред паметника на патрона. „Лекарската дейност е мисия, а не работа и е признание, а не задължение. Пожелавам на екипа най-вече здраве и да успеят да съхранят ентусиазма си за работа, въпреки проблемите“, допълни д-р Стефан Филев.", "date": "2017.12.06", "title": "Д-р Стефан Филев, МОБАЛ „Д-р Стефан Черкезов“: Близо 5 000 лв ще бъдат икономисани след разкриването на нов корпус, който слива двете отделения"}
{"url": "http://www.focus-news.net/news/2017/12/06/2464654/pravitelstvoto-odobri-programata-na-balgariya-za-predsedatelstvoto-na-saveta-na-es.html", "text": "Министерският съвет прие Програмата на Република България за Председателството на Съвета на Европейския съюз (1 януари - 30 юни 2018 г.). Това съобщиха от правителствената информационна служба. Програмата определя политическата рамка, основните послания и конкретни теми, по които нашата страна ще работи през първите шест месеца на 2018 г.\r\nЧетири са водещите приоритета в Програмата: Бъдещето на Европа и младите хора – икономически растеж и социално сближаване; Европейска перспектива и свързаност на Западните Балкани; Сигурност и стабилност в силна и единна Европа; Цифрова икономика и умения на бъдещето.\r\nПо първия приоритет водещи за страната ни ще бъдат темите относно Многогодишната финансова рамка след 2020, Кохезионната политика след 2020, бъдещето па Общата селскостопанска политика, Икономическия и паричен съюз, Устойчивата и ориентирана към бъдещето околна среда, Културата като стратегически ресурс за по-доброто бъдеще на ЕС, както и Младите хора, които заемат основно място в дебата за бъдещето на Европа.\r\nПо втория приоритет ще работим за предоставянето на осезаема европейска перспектива за всички страни от Западните Балкани, като от особена важност за нас ще бъде задълбочаването на регионалното сътрудничество и развитието на добросъседските отношения.\r\nПо третия приоритет ще насочим усилията си към повишаване сигурността на гражданите на Европейския съюз, укрепване на контрола по границите и по-ефективно управление на миграционните процеси, като основните ни теми по този приоритет включват: Миграция, Ефективно, бързо и справедливо правосъдие. Енергетика, Европейският съюз като силен глобален участник на международната сцена, както и Устойчив интегриран подход за Дунавския и Черноморския регион.\r\nПо четвъртия приоритет ще поставим акцент върху Конкурентоспособността, Цифровия единен пазар, Насърчаването на предприемачеството и социалните иновации и Бъдещето на труда в цифрова и по-справедлива Европа.\r\nСпецифичен приоритет ще бъде Европейската перспектива и свързаност на Западните Балкани. Ще работим за намирането на общи решения в отговор на очакванията на Европа и европейските граждани за повече сигурност, стабилност и солидарност, стремейки се в перспектива към утвърждаването на една силна, цифрова и единна Европа посредством консенсус, конкурентоспособност и кохезия.\r\nВъв втората част на Програмата на Председателството са посочени конкретните досиета и целите, които си поставяме по тях, във всеки един от 10-те формата на Съвета на ЕС.", "date": "2017.12.06", "title": "Правителството одобри програмата на България за председателството на Съвета на ЕС"}
{"url": "http://www.focus-news.net/news/2017/12/06/2464655/pregled-na-mezhdunarodnite-novini-do-18-chasa-agentsiya-fokus.html", "text": "Земетресение с магнитуд от 5 по скалата на Рихтер бе регистрирано в Индия в 20:49 часа (местно време), съобщават от Европейския средиземноморски сеизмологичен център. Епицентърът на труса е с дълбочина 10 километра и се намира на 126 километра от град Дехрадун. За момента не се съобщава за разрушения или жертви.  \r\n*** Турският президент Реджеп Тайип Ердоган заяви в сряда, че Източен Ерусалим трябва да стане столица на независима палестинска държава в границите ѝ непосредствено преди Шестдневната война от 1957 г., като това е необходима за да има стабилност в Близкия изток, според изказване на държавния глава, направено в по време на обща пресконференция дадена в Анкара, съвместно в краля на Йордан Абдулла втори. \r\n„Никой няма право да си играе със съдбата на милиони хора само за да задоволи лични амбиции“, заяви турският президент, визирайки очакваното обръщение на американския държавен глава Доналд Тръмп, в което той най-вероятно ще признае Ерусалим за столица на Израел. Според Ердоган, такава стъпка само ще засили влиянието на терористичните организации. \r\nИзраел окупира Източен Ерусалим след Шестдневната война от 1957 г., като впоследствие през 1980 анексира целия град, обявявайки го за „вечна и неделима“ столица на страната, като тази стъпка все още не е призната от широката международна общност. \r\n*** Държавният глава на Русия Владимир Путин потвърди в сряда, че смята да се кандидатира за нов мандат на президентските избори през 2018 г., според изказване на самия Путин.\r\nПо време на среща с пенсионирани работници в един от големите руски заводи, държавният глава разкри, че „да, аз ще се кандидатирам за президентския пост на Руската фередация“. \r\n*** Британският премиер Тереза Мей смята да проведе телефонен разговор с американския президент Доналд Тръмп, в който да повдигне въпроса относно признаването на Ерусалим за столица на Израел от страна на САЩ. Министър-председателят е разкрила намеренията си по време на своя реч в парламента в сряда. \r\nМей подчерта, че позицията на Лондон по въпроса не се е променила. „Решение за статута на Ерусалим трябва да бъде постигнато между Израел и Палестинската автономия“, заяви премиерът, като припомни, че Великобритания подкрепя „формирането на обща столица“. \r\n*** 21 цивилни са загинали след като руските военновъздушни сили са нанесли удар в ранните часове на сряда срещу контролирано от „Ислямска държава“ село в източната част на Сирия, според данни от базираната в Лондон Сирийска обсерватория за човешки права. \r\nНаселеното място е разположено в близост до бреговете на река Ефрат, но не се дава повече информация. Според наличните данни сред загубилите живота си са и девет деца.\r\n*** Официалните оценки на службите за сигурност на Европейския съюз и страните от Западните Балкани показват, че след появата на „Ислямска държава“ към Близкия изток са се отправили около пет хиляди души, около хиляда от които – от Балканския полуостров. Някои от тях са загинали в сраженията в Сирия и Ирак, но друга се е завърнала обратно.\r\nСмята се, че около 300 екстремисти са се завърнали в държавите от Балканския полуостров. \r\nВ рамките на втората по рода си конференция за борба с тероризма, генералният секретар на Съвета за регионално сътрудничество Горан Свиланович заяви, че основната причина за радикализацията са икономически и социални проблеми, а също и разпространяваната джихадистка пропаганда.\r\n„Тероризмът е един от най-големите проблеми на държавите и трябва това  да се признае и разбере, за да бъде победен. Необходимо е рано посрещане на предизвикателствата, активна подкрепа от правителствата на страните от региона, но и финансова подкрепа от Европейския съюз“, подчерта Свиланович.\r\nПредишна конференция, проведена в 2016. г. в Тирана, бе фокусирана върху проблемите с присъединяването на екстремистите към „Ислямска държава“ в Сирия и Ирак, докато сегашната е насочена към неутрализиране на влиянието на завърналите се обратно. \r\nИзследването  \"Игра на търпение: Оценка и отговор на заплахата, която представляват завърналите се в Западните Балкани бойци\", показва, че от 2012 г. до 2017 г.  около 5000 души от страните от ЕС са отишли в Сирия и Ирак, а сред тях има около 1000 души от Западните Балкани.\r\nВиена все още е основното място, където се координира радикализацията на региона. Според експертите по сигурността трябва да се обърне специално внимание на противодействието на радикалния ислямизъм в Словения. \r\nСловенската разузнавателна служба контролира ислямските организации в страната в продължение на няколко години. Те предупреждават, че радикалните ислямисти в бъдеще биха могли да представляват непосредствена заплаха за националната сигурност.\r\n*** Турция ще бъде домакин на извънредна среща на Организация за ислямско сътрудничество (ОИС), посветена на плановете на американския държавен глава Доналд Тръмп да признае Ерусалим за столица на Израел. Тя ще бъде проведена на 13 декември.\r\nОИС се състои от 57 мюсюлмански държави, а решението за провеждане на непланираната среща бе взето, след като президентът Реджеп Тайип Ердоган проведе серия телефонни разговори с лидери от Малайзия, Тунис, Иран, Катар, Саудитска Арабия, Пакистан и Индонезия, поясни говорителят му Ибрахим Калън.\r\nВ рамките на пресконференция в Анкара, Калън подчерта, че САЩ трябва да се откажат от „сериозна грешка\" за промяна на статута на Ерусалим, повтаряйки думите на Ердоган, че подобна стъпка е „червена линия“ за Турция. \r\n„Сегашният статут на Ерусалим трябва да бъде запазен. Необходимо да се предприемат стъпки, за да се предотврати сериозната грешка Ерусалим да бъде признат като израелски град“, допълни Калън. \r\n*** Отстраненият председател на Женералитата на Каталуния Карлес Пучдемон обяви в сряда, че „засега“ ще остане в Белгия, въпреки че ден по-рано испанските власти оттеглиха европейската заповед за неговия и на още трима членове на бившето каталунско правителство министри арест.\r\n„Можем ли да се движим без страх из Европейския съюз? Все още нямаме отговор, затова засега ще останем тук“, заяви Пучдемон в рамките на пресконференция в Брюксел.\r\n*** Британските власти повдигнаха обвинения срещу двама души – мъже на възраст 20 г. и 21 г., планирали нападение срещу министър-председателя на Обединеното кралство Тереза Мей.\r\nДвадесетгодишният Наймур Рахман е обвинен в подготовката на терористичен атентат. Съгласно разпространената информация той е планирал да заложи експлозив на „Даунинг стрийт“, след което да нападне с нож премиера Тереза Мей. Вторият задържан по случая - Мохамед Акиб Имран, е обвинен в опит да се присъедини към редиците на „Ислямска държава“ и в подгоговката да терористично нападение. \r\nДвамата, които бяха арестувани при полицейска акция в Лондон и Бирмингам, ще бъдат изправени пред съда на 20 декември. \r\n***", "date": "2017.12.06", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/06/2464656/ministar-nikolina-angelkova-obsadi-s-glavniya-sekretar-na-mvr-mladen-marinov-sigurnostta-na-kurortite-za-studentskiya-praznik.html", "text": "Министърът на туризма Николина Ангелкова проведе работна среща с главния секретар на МВР главен комисар Младен Маринов за сигурността на курортите за студентския празник 8 декември, съобщиха от пресцентъра на Министерство на туризма. Двамата обсъдиха мерките за безпроблемно протичане на тържествата в заведенията и местата за настаняване в най-посещаваните туристически зони.\r\nЩе има засилено полицейско присъствие в курортите, а на Витоша ще бъде съсредоточена повече високопроходима техника, за да се осигури безопасно и по-бързо придвижване, увери гл. комисар Маринов.  \r\nДа се провеждат съвместни проверки в зимните курорти на ски патрули и полицейски служители, които да следят как се спазва общественият ред и какво е състоянието на пистите. За това се споразумяха още министърът на туризма и главният секретар.  \r\nСлед миналогодишния рекорден зимен сезон очакваме повече туристи от съседните страни и от по-далечни държави като Великобритания, Германия, Западна Европа и др. Предварителните записвания очертават прогнозен ръст от 5-10% през този сезон спрямо предната зима, поясни министър Ангелкова. Тя припомни, че традиционно над 60% от посещенията през зимните месеци са от съседните държави, като бумът е около Коледа и Нова година, както и през ваканциите на учащите. Още в началото на ноември бяха проведени срещи с местната власт, контролните органи и бизнеса, на които бе обсъдена готовността за активния ски сезон. Всички компетентни институции са в пълна готовност за сезона, каза още министър Ангелкова. Тя подчерта, че този зимен сезон ще имаме изключителния шанс да привлечем повече туристи благодарение и на председателството на България на Съвета на ЕС от началото на 2018-а. Освен официалните посещения и прогнозираните над 30 хил. допълнителни нощувки само в София то ще допринесе съществено за рекламата и популяризирането на българския туристически продукт и на страната ни като дестинация.", "date": "2017.12.06", "title": "Министър Николина Ангелкова обсъди с главния секретар на МВР Младен Маринов сигурността на курортите за студентския празник"}
{"url": "http://www.focus-news.net/news/2017/12/06/2464657/sliven-v-planinskite-rayoni-v-oblastta-patishtata-sa-pochisteni-no-na-mesta-ima-zaledyavaniya.html", "text": "Нормално проходими са пътищата в равнинната част на Сливенска област, съобщиха за Радио „Фокус“ – Сливен от областно „Пътно управление“-Сливен. В планинските райони пътищата са почистени, но на места има заледявания.\r\nКотленски проход е отворен за всички моторни превозни средства.  Проходите „Вратник” и Твърдишки са  забранени за МПС над 10 т. Временно са въведени следните ограничения за движение по пътя Бяла – Сливен. При км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срокът на ограничението е  до 30 ноември.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Движението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка.\r\nДвижението по пътя Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г. Трафикът в сливенския участък на автомагистрала „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.12.06", "title": "Сливен: В планинските райони в областта пътищата са почистени, но на места има заледявания"}
{"url": "http://www.focus-news.net/news/2017/12/06/2464658/aktualna-patna-obstanovka.html", "text": "Дъжд вали в района на Антоново (област Търговище). Пътните настилки в страната са предимно сухи, по усойните места са мокри, заледени и обработени. Това съобщиха от пресцентъра на Агенция „Пътна инфраструктура”.:\r\nЦелогодишно за периода на официалните празници: последния работен ден преди празници – от 16:00 до 20:00 часа и последния почивен (празничен) ден – от 14:00 до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 190+452 до км 195+950, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: област София: Движението по АМ \"Хемус\" от км 32+000 до км 34+000 в района на тунел \"Витиня\" посока Варна се осъществява в аварийната лента поради ревизия в част от инсталациите. Ревизиите са във връзка с изпълнение на гаранциите. Срок до 10.12.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: Временно движението при п.в. Кочериново на км 355+564 се осъществява с повишено внимание, поради авария в електрическото захранване. Срок до 11.12.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\n\tПът III-602: Движението Мала Фуча-Бабино от км 18+850 до км 24+440  е ограничено \r\nОбходен маршрут:\r\n¬ - МПС, движещи се в посока с. Мала-Фуча-Бабино се насочват от път III-602, през общински път през селата Коркина-Шатрово-Паничарево- републикански път II-62-общински път с. Долистово-Бабинска река-с.Бабино\r\n - МПС, движещи се в посока Бабино-Мала Фуча се насочват от път III-602,\r\nобщински път през селата с. Бабинска река-Долистово-ТЕЦ „Бобов дол”-републикански път II-62-с.Паничарево-Шатрово-Коркина.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.06", "title": "Актуална пътна обстановка"}
{"url": "http://www.focus-news.net/news/2017/12/06/2464659/prof-nikolay-ovcharov-balgarite-sa-ot-malkoto-narodi-koito-imat-imenni-dni.html", "text": "Българите са от малкото народи, които имат именни дни, каза пред Радио „Фокус“ историкът и археолог проф. Николай Овчаров и допълни, че това разнообразява нашето битие и ни събира. „Св. Николай е един от най-големите светии в православието, а и в католицизма. Преди години при проучването на рисунки и графити на несебърските църкви, които са от XVI-XVII век, имаше една рисунка, на която, на върха на кораба е изобразена иконата на св. Николай. Вярвало се е, че по този начин корабът в бурното море ще оцелее“, коментира  Николай Овчаров. Той посочи, че зад този празник се крият много интересни истории, които могат да бъдат разказани.", "date": "2017.12.06", "title": "Проф. Николай Овчаров: Българите са от малкото народи, които имат именни дни"}
{"url": "http://www.focus-news.net/news/2017/12/06/2464660/afp-frederika-mogerini-prizova-palestintsite-da-ne-deystvat-za-eskalirane-na-naprezhenieto-sled-rechta-na-donald-tramp.html", "text": "Върховният представител на Европейския съюза по въпросите за външната политика и сигурността Фредерика Могерини призова палестинците да се „въздържат“ в действията си, ако по-късно в сряда Доналд Тръмп реши да признае Ерусалим за столица на Израел, предава AFP, като се позовава на изказване, прочетено от говорител на ЕС. \r\nМогерини е заявила това в телефонен разговор с президента на Палестинската автономия Махмуд Аббас, като освен това е приветствала призива на Аббас за мирно провеждане на всички демонстрации.  Цанко Цолов", "date": "2017.12.06", "title": "AFP: Фредерика Могерини призова палестинците да не действат за ескалиране на напрежението след речта на Доналд Тръмп"}
{"url": "http://www.focus-news.net/news/2017/12/06/2464661/bella-stoimenova-e-opredelena-za-chlen-na-komisiyata-po-prozrachnost.html", "text": "Правителството определи Белла Стоименова за член на Комисията по прозрачност по Закона за лекарствените продукти в хуманната медицина. Това съобщиха от правителствената информационна служба. Предложението е на министъра на здравеопазването и се налага поради настъпила промяна в служебните правоотношения на досегашния представител на Министерството на здравеопазването маг. фарм. Станислава Йорданова.\r\nБелла Стоименова е юрист в Министерство на здравеопазването. Магистър е по право от СУ „Св. Климент Охридски“, като е преминала обучение по същата специалност и в Страсбургския университет. В периода март - октомври 2017 г. е член на Съвета на директорите на МБАЛ „Д-р Атанас Дафовски“ – Кърджали.", "date": "2017.12.06", "title": "Белла Стоименова е определена за член на Комисията по прозрачност"}
{"url": "http://www.focus-news.net/news/2017/12/06/2464662/pravitelstvoto-predlaga-promeni-v-zakona-za-nasarchavane-na-investitsiite.html", "text": "Правителството одобри проект на закон за изменение и допълнение на Закона за насърчаване на инвестициите (ЗНИ) и предлага на Народното събрание да го приеме. Това съобщиха от правителствената информационна служба.\r\nНеобходимостта от промени в ЗНИ произтича от влязъл в сила Регламент, изменящ Общия регламент за групово освобождаване (ОРГО). Това от своя страна налага промени във всички схеми за регионална инвестиционна помощ, освободени от задължението за уведомяване на Европейската комисия. С тези изменения ЗНИ се привежда в съответствие с новите разпоредби на ОРГО.\r\nПриемането на промените ще позволи да бъде продължено ефективното привличане и насърчаване на изпълнението на съществуващи и бъдещи значими за икономиката ни инвестиционни проекти с издаден сертификат по реда на ЗНИ.", "date": "2017.12.06", "title": "Правителството предлага промени в Закона за насърчаване на инвестициите"}
{"url": "http://www.focus-news.net/news/2017/12/06/2464663/stara-zagora-svetlinite-na-kolednata-elha-v-kazanlak-shte-badat-zapaleni-na-8-dekemvri-s-ledeno-shou-shte-bade-otkrita-i-ledenata-parzalka.html", "text": "Светлините на коледната елха в Казанлък ще бъдат запалени от 16.00 часа на 8 декември на площад „Севтополис“. Това каза пред журналисти началникът на кабинета на кмета Галина Стоянова - Сребра Касева, предаде кореспондентът на Радио „Фокус“. Касева поясни, че запалването на светлините ще бъде предшествано от коледно карнавално шествие по централните булеварди с участието на деца, ученици и читалищни състави от община Казанлък, предвиден е и награден фонд за най-атрактивен костюм на участник в шествието. „Искаме да избягаме от традиционната събитийност по Коледа“, каза Касева. След запалване на светлините, ще бъде открита и ледената пързалка, с ледено шоу. „Важно място в празничната атмосфера на Казанлък има и украсата на града, като освен украса от предишни години, сме сложили и нова, която е дарена на Общината от фирма, която има представителство в Казанлък“, поясни Сребра Касева.\r\nВ Коледния афиш на община Казанлък са включени шест театрални спектакъла за деца на Театър „Любомир Кабакчиев“, които ще бъдат представени в съботните дни, от 11.00 часа, в залата на Информационния център на ул. „Искра“ 4. В празничните дни ще бъдат открити и 5 изложби, сред които и традиционната експозиция на местната структура на Съюза на българските художници, в която ще бъдат включени и творби на деца от всички школи по изобразителни изкуства към различни институции в Казанлък. Ще бъдат изнесени девет концерта от различни местни читалищни и гостуващи формации. Държавна опера-Стара Загора ще гостува на казанлъчани с концерта „С музиката на Вивалди“. В дните до Нова година ще бъдат представени две книги.\r\nОт 11.00 часа на 24 декември на площад „Севтополис“ ще се проведе коледарски фестивал под надслов „Добре ми дошли, коледари“, с участието на групи от Казанлъшко, Павел баня, Калофер и Камено. От 12.00 часа на 25 декември на площада ще се състои традиционното коледна мегданско хоро на Народно читалище „Жар“.\r\nВ новогодишната нощ на 31 декември, от 23.30 часа, на площад „ Севтополис“ ще започне празничният концерт на оркестър „Казанлък“.\r\nСлавяна ГАЙДАРОВА", "date": "2017.12.06", "title": "Стара Загора: Светлините на коледната елха в Казанлък ще бъдат запалени на 8 декември, с ледено шоу ще бъде открита и ледената пързалка"}
{"url": "http://www.focus-news.net/news/2017/12/06/2464664/kmetat-na-erusalim-donald-tramp-postapva-pravilno.html", "text": "Според кмета на Ерусалим Нир Баркат, американският президент Доналд Тръмп ще постъпи правилно ако признае града за столица на Израел, предава CNN, като се позовава на съобщение на градоначалника, публикувано в социалната мрежа „Туитър“.\r\n„Президентът следва сърцето си и историята и бих казал, че постъпва правилно“ се казва в направеното в сряда изказване. \r\nПо-късно американският държавен глава трябва да направи обръщение, в което да съобщи дали ще премести посолството в Израел от Тел Авив в Ерусалим, признавайки по-този начин града за столица на близкоизточната страна. Алтернативата пред Тръмп е подписване на ново отлагане на вкарване в сила на приетото от Конгреса още през 1995 г. решение.  Цанко Цолов", "date": "2017.12.06", "title": "Кметът на Ерусалим: Доналд Тръмп постъпва правилно"}
{"url": "http://www.focus-news.net/news/2017/12/06/2464665/pravitelstvoto-odobri-promeni-v-naredbata-za-dopalnitelni-merki-za-opredelyane-na-iziskvaniyata-za-ekodizayn-kam-produktite-svarzani-s-energopotreblenieto.html", "text": "Правителството одобри допълнение в Наредбата за допълнителните мерки, свързани с прилагането на регламенти, приети съгласно Директивата за екодизайн, чрез която се актуализира техният списък за 2016 г. Това съобщиха от правителствената информационна служба. С наредбата се определят процедурите за оценяване на съответствието на конкретните продуктови групи от обхвата на приетите регламенти. До 2016 г. са били приети 27 такива регламента, което е отразено в наредбата, за да се изпълняват процедурите за съответствие и за новата продуктова група – въздухоотоплителни продукти, охладителни продукти, високотемпературни технологични охладители на течности и вентилаторни конвектори.\r\nС приемането на допълнението към наредбата ще се постигне пълно съответствие на българското законодателство с изискванията на ЕС за екодизайн към продуктите, свързани с енергопотреблението.", "date": "2017.12.06", "title": "Правителството одобри промени в Наредбата за допълнителни мерки за определяне на изискванията за екодизайн към продуктите, свързани с енергопотреблението"}
{"url": "http://www.focus-news.net/news/2017/12/06/2464666/lyubomir-hristov-kmet-na-shumen-traditsiyata-da-daryavash-ne-samo-zapochva-ot-shumen-no-tya-e-zhiva-i-do-dnes.html", "text": "Традицията да даряваш не само започва от Шумен, но тя е жива и до днес, заяви Любомир Христов, кмет на Община Шумен, по време на Деня на дарителя, който Общината организира, за да благодари на всички, които са спомогнали за реализирането на важни обществени каузи, предаде репортер на Радио „Фокус“-Шумен. „И няма как тази традиция да не е жива, след като над 250  фирми, сдружения, физически лица, с 90 повече в сравнение с миналата година, са дарили средства за различни каузи“, заяви Любомир Христов. \r\nТой  благодари на всички, които имат принос за подобряване на облика на Шумен, за развитието на култура, образование и спорт, за подпомагане на социални дейности и здравеопазване. „Независимо от стойностите, тези дарения са факт и всички те са значими. Някои от вас са дали стотици хиляди левове за закупуване на апаратура за болницата, да спасят човешки животи, други са дали средства за подобряване на условията в детски градини и училища, трети са дали в областта на спорта, за да постигнат спортистите по-добър резултат, затова искам от името на всички колеги, на всички шуменци, да ви благодаря, да ви пожелая успешна 2018 година и вярвам, че ще продължим да си сътрудничим“, посочи в приветствието си кметът Любомир Христов. Той връчи сертификати и плакети на близо 60 дарители.\r\nИвелина ИВАНОВА", "date": "2017.12.06", "title": "Любомир Христов, кмет на Шумен: Традицията да даряваш не само започва от Шумен, но тя е жива и до днес"}
{"url": "http://www.focus-news.net/news/2017/12/06/2464667/pretsizirani-sa-funktsiite-na-zvenoto-za-vatreshen-odit-v-da-darzhaven-rezerv-i-voennovremenni-zapasi.html", "text": "Правителството одобри промени в устройствения правилник на Държавна агенция „Държавен резерв и военновременни запаси“. Това съобщиха от правителствената информационна служба. \r\nС промените се прецизират функциите на звеното за вътрешен одит и на Инспектората на агенцията и се привеждат в съответствие със законите за вътрешния одит в публичния сектор и за администрацията, както и с влезлите в сила от началото на 2017 г. Международни стандарти за професионална практика по вътрешен одит.", "date": "2017.12.06", "title": "Прецизирани са функциите на звеното за вътрешен одит в ДА „Държавен резерв и военновременни запаси“"}
{"url": "http://www.focus-news.net/news/2017/12/06/2464668/mosv-publikuvan-e-proekt-na-reshenie-na-ms-za-izmenenie-na-dogovor-za-kontsesiya-na-chast-ot-natsionalen-park-pirin.html", "text": "По разпореждане на премиера Бойко Борисов е публикуван проект на Решение на Министерски съвет за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк \"Пирин\", община Банско, област Благоевград за изграждане и експлоатация на \"Ски зона с център гр. Банско\". Това съобщиха от пресцентъра на Министерство на околната среда и водите (МОСВ). Проектът на решението и съпътстващите го документи са публикувани на електронната страница на МОСВ, в подрубриката .", "date": "2017.12.06", "title": "МОСВ: Публикуван е проект на Решение на МС за изменение на договор за концесия на част от Национален парк \"Пирин\""}
{"url": "http://www.focus-news.net/news/2017/12/06/2464669/dopalnitelni-10-mln-lv-sa-otpusnati-po-natsionalnata-programa-optimizatsiya-na-uchilishtnata-mrezha.html", "text": "Правителството одобри допълнителни разходи по бюджетите на министерствата на образованието и науката, на младежта и спорта и на културата, както и трансфери към общини в общ размер на 10 116 333 лв. Това съобщиха от правителствената информационна служба. Средствата са отпуснати за осигуряване на дейности от Националната програма „Оптимизация на училищната мрежа“ за модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“.\r\nСредствата са предназначени за изплащане на обезщетения при промени в трудовите правоотношения в резултат на структурни промени в системата на образованието.", "date": "2017.12.06", "title": "Допълнителни 10 млн. лв. са отпуснати по Националната програма „Оптимизация на училищната мрежа“"}
{"url": "http://www.focus-news.net/news/2017/12/06/2464670/predstoyashti-sabitiya-v-stranata-za-7-dekemvri-agentsiya-fokus.html", "text": "***\r\nМинистър-председателят Бойко Борисов и главният изпълнителен директор на Световната банка ще открият форум в Националния дворец на културата, който поставя началото на инициатива в подкрепа на регионалната интеграция на Западните Балкани. Изявления за медиите са предвидени в 10.30 часа.\r\n***\r\nОт 09.00 часа ще се проведе заседание на Народното събрание.\r\n***\r\nОт 09.00 часа IV състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа ХVI състав на Специализирания наказателен съд ще се гледа делото срещу Добромир М., Георги А. и др. за организиране и ръководене на организирана престъпна група. \r\n***\r\nВ 10.00 часа в хотел „Маринела” ще бъде ще отбелязан Международният ден на гражданската авиация. В 19.30 часа ще бъдат връчени годишните награди на най-добрите авиокомпании, представени на българския авиационен пазар.\r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа IХ състав на Специализирания наказателен съд ще гледа делото срещу Радослав Б.,  Денис Б., Мариян К. и др. за организиране и ръководене на организиране на престъпна група.   \r\n***\r\nОт 10.00 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nВ 10.30 часа в подстанция „Хиподрума” на бул. „П. Ю. Тодоров” №24 ЧЕЗ Разпределение България официално ще пусне в експлоатация нов кабел за подобряване сигурността на електрозахранването на клиенти в 9 столични района.\r\n*** \r\nОт 11.00 часа в зала „Родина“ на стадион „Васил Левски“ ще се проведе пресконференция за старта на новия зимен сезон в Банско. Ще присъстват кметът на Банско Георги Икономов, Иван Обрейков, маркетинг директор на „ЮЛЕН“ АД и Наталия Каширская, главен мениджър на „Кемпински хотел Гранд Арена Банско“.\r\n***\r\nВ 11.00 часа в Национален пресклуб БТА ще бъде представена книгата „Наръчник на изобретателя“.\r\n*** \r\nОт 11.15 часа „Дондуков” №2, президентът Румен Радев ще проведе среща със заместник-председателя на Китайската народна политическа консултативна конференция Чен Юан\r\nОт 12.15 часа държавният глава ще се срещне с президента на Косово Хашим Тачи. \r\nОт 14.00 часа президентът Радев ще разговаря с държавния глава на Черна гора Филип Вуянович.\r\n***\r\nВ 12.00 часа в зала „Музейна” на БЧК на бул. „Джеймс Баучер” №76 Планинската спасителна служба ще представят подробна статистика за броя и видовете инциденти в планините, за проведените спасителните акции през отминаващата година.\r\n***\r\nOт 12.00 часа в зала „София Гранд“ в хотел „Маринелa”, „Buta Airways” организира презентация c цел да се представи директната въздушна връзка Баку-София и туристическия потенциал на Азербайджан в България, да се запознае с местни туристически агенции и туристически оператори и да им представи възможностите, които предоставя откриващия се директен полет. \r\n***\r\nВ 13.00 часа в голямата конферентна зала на УНСС ще бъде представена Европейска група за териториално сътрудничество HELICAS, учредена с цел подпомагане на трансграничното, транснационалното и междурегионалното сътрудничество в Европа. \r\n*** \r\nОт 13.30 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад относно изменение на одобрените цени на ВиК услуги за 2018 г. на „Софийска вода“ АД; „Водоснабдяване и канализация“ ЕООД, гр. Смолян; „Водоснабдяване и канализация - Варна“ ООД; „Водоснабдяване и канализация“ ЕООД, гр. Пловдив; „Водоснабдяване и канализация“ ООД, гр. Силистра; „Водоснабдяване и канализация“ ООД, гр. Кърджали; „Водоснабдяване и канализация“ ООД, гр. Русе, „Напоителни системи“ ЕАД; „ВиК-Златни Пясъци“ ООД и др.\r\n*** \r\nОт 13.30 часа, в зала „Парк-хотел Москва“, ул. Незабравка N: 25, конферентна зала» ще се проведе конференция на тема: „Ключови фактори за генериране и внедряване на иновации от МСП“.\r\n*** \r\nОт 13.30 часа лекари и сестри от УМБАЛСМ \"Н.И. Пирогов\" ще протестират за трети ден.\r\n***\r\nОт 13.30 часа ХI състав на Специализирания наказателен съд ще се гледа делото срещу Симеон Т., Добрин Д., Веселин Р. и др. за организиране и ръководене на организирана престъпна група. \r\n***\r\nОт 14.00 часа ХVII състав на Специализирания наказателен съд ще се гледа делото срещу Даниел И. и Иван П. за образуване и ръководене на организирана престъпна група. \r\n***\r\nВ 14.00 часа в сградата на МВР ще се състои церемония за връчване на годишните награди на Спортната асоциация на МВР за 2017 г.\r\n***\r\nВ 14.30 часа в залата на Сити Марк Арт Център на бул. „Янко Сакъзов“ № 30 ще бъдат връчени наградите в конкурса Доброволческа инициатива 2017.\r\n*** \r\nОт 18.00 часа в галерия „София“ на Столична библиотека ще бъде открита изложбата „70 години от рождението на Георги Трифонов“ с творби от колекциите на Васко Жеков и д-р Колю Бянов.\r\n***\r\nОт 19.00 часа в Литературен клуб „Перото“  официално ще бъде представена книгата „Уроците на Сатурн“. \r\n***\r\nОт 17.00 часа в къща музей „Никола Й. Вапцаров“ ще се състои вечер под надслов „За него-живота…“. \r\n***\r\nВ 18.00 часа в зала 19 на галерия „Квадрат 500” ще бъде представена каменна скулптура Шона. Тя включва тридесет и една пластики, които дават възможност да се проследи развитието на съвременното изкуство в Зимбабве.\r\n***\r\nВ 18.00 часа в големия салон на БАН поетите Боян Ангелов, Димитър Христов и Иван Гранитски ще представят новите си стихосбирки на съвместен музикално-поетичен рецитал.\r\n***\r\nВ 19.00 часа в хотел „Хилтън” Сдружение „Асоциацията на Кеймбридж училищата в България” тържествено ще отбележи 10-годишнина от създаването си. На събитието ще присъстват британският посланик в България, представители на МОН и Кеймбридж Юнивърсити Прес, както и десетки директори на училища и гости от цялата страна.   \r\n***\r\nВ 19.30 часа в „Къщата на София” на ул. ул. „Миджур” №12 Доротея Доротеева и Александър Мутафчийски ще представят арии и дуети от известни оперети и мюзикъли.\r\n***\r\nОт 13.00 часа в Градската библиотека ще се проведе Еко арт работилница за празнично настроение с участието на деца от ОУ„Ангел Кънчев”. \r\n***\r\nОт 14.00 часа в ресторант „Tasty“ ще се състои Коледен бал на децата в неравностойно положение. \r\n***\r\nВ 17.30 часа на пл. „Акад. Николай Хайтов“  ще бъдат запалени светлините на коледната елха в града. \r\n***\r\nОт 18.30 часа в Градската библиотека ще се състои прожекция на филма на Ангел Бончев „Светият град –  Асеновград“.\r\n***\r\nВ 10.30 часа в зала „22 септември” министърът на младежта и спорта Красен Кралев, кметът на Благоевград д-р Атанас Камбитов и областният управител Бисер Михайлов ще открият обучение на тема „Бъдеще в Европа – какво предстои”. \r\n***\r\nВ 11.30 часа в Зала №5 на Общината ще се проведе пресконференция по проекта „Актуализация на програмата за качеството на атмосферния въздух на територията на Община Благоевград”.\r\n***\r\nОт 16.00 часа в конферентната зала на хотел \"Монте Кристо\" председателят на \"Движение България на гражданите\"  Димитър Делчев ще даде пресконференция.\r\n***\r\nОт 16.30 до 18.00 часа председателят на Общински съвет Костантин Луков организира приемен ден с граждани в централата на ГЕРБ на ул. „Конт Андрованти” 5.\r\n***\r\nОт 17.00 часа в зала „Петя Дубарова“ на Културен център „Морско казино“ английският писател Кристофор Бъкстон  ще се срещне с читатели и ще разкаже за своите паметни бургаски срещи и впечатления, както и за прототипите на някои герои в неговите романи.\r\n***\r\nВ 18.30 часа в Галерия „13-то стъпало” ще бъде открита изложба живопис. Участват със свои творби авторите Ненчо Русев, Фоти Фотев, Йордан Петров и Добрин Вътев.\r\n***\r\nОт 10.30 часа в зала „Варна“ на Община Варна ще се състои пресконференция, на която ще бъде представен проект BG05M2OP001-3.002-0209-C01, Общуване без граници“, финансиран по ОП „НОИР“.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелков ще има приемен ден. \r\n***\r\nВ 19.00 часа на бул. „Цар Освободител” 27 ще бъде открито първото по рода си споделено креативно пространство за изобретатели и ентусиасти.\r\n***\r\nВ 13.00 часа в залата на Общински съвет ще се проведе встъпителна пресконференция по проект „Превенция и ограничаване на последиците от трансгранични бедствия, причинени от човека в региона Видин – Зайчар”, финансиран по Програмата за трансгранично сътрудничество между България и Сърбия. В началото на събитието кметът на Община Видин Огнян Ценков ще поднесе приветствие.\r\n***\r\nВ 17.30 часа на площад „Бдинци” ще бъде дадено началото на програмата за Коледните и Новогодишни празници на общината със запалване на светлините на коледната елха.\r\n*** \r\nОт 11.00 часа в Аулата на ВТУ “Св. св. Кирил и Методий“  ще се проведе Тържествено събрание по случай Студентския празник – 8 декември, връчване на Академичната награда на Община В. Търново. \r\n*** \r\nОт 12.30 часа в Големия салон на  МОБАЛ „Д-р Стефан Черкезов“ ще се проведе Празник по случай 150-годишнината от създаването на Многопрофилната областна болница за активно лечение „Д-р Стефан Черкезов“ – В. Търново. Поднасяне на венци на паметника на д-р Стефан Черкезов. Първа копка за изграждане на нов болничен корпус. \r\n*** \r\nОт 19.00 часа в МДТ„К. Кисимов“ ще се проведе „50 години Биг бенд Велико Търново“ - юбилеен коледен концерт със специалното участие на Орлин Горанов и Весела Бонева. \r\n***\r\nОт 11.00 часа в Конферентната зала на Община Враца, Общински съвет – Враца ще проведе пресконференция относно правомощията, работата и дейността на Общински съвет – Враца. \r\n***\r\n16.30 часа в парк „Дъбника” ще бъдат открити коледно-новогодишните празници със запалване на светлините на коледната елха.\r\n***\r\nВ 14.30 часа в СУ „Георги Измирлиев“ ще се проведе съвместно учение на доброволно формирование „Раховец“, РС ПБЗН – Горна Оряховица, Сектор „Оперативни дейности“ към РД ПБЗН – Велико Търново, РУ – Горна Оряховица, Спешна помощ. Ще бъде проиграна ситуация „земетресение с евакуация на учениците“.\r\n***  \r\nОт 17.30 часа в ХГ „Недялко Каранешев“ ще бъде открита Коледна изложба на горнооряховски художници. \r\n***\r\nОт 17.00 часа на площад „Гоце Делчев“ ще се състои тържествено запалване на светлините на коледната елха и ще бъде посрещнат Дядо Коледа.\r\n***\r\nОт 09.30 часа в Детска градина № 20 ще се играе куклен спектакъл „Забързаната приказка“ на Държавен куклен театър  „Дора Габе“. \r\n***\r\nОт 17.30 часа в Младежки център – Добрич ще бъде представена книгата „Вие сте тук“ на Петър Пунчев. \r\n***\r\nОт 17.30 часа на площад „Велбъжд“ ще бъдат запалени светлините на коледната елха.  - \r\n***\r\nОт 17.30 часа в Художествена галерия „Владимир Димитров – Майстора“ ще бъде представена изложба „Прозорец към душите“. \r\n***\r\nВ 17.30 часа на площад „Кракра” ще бъдат запалени светлините на Коледната елха.\r\n***\r\nВ Гранд хотел Пловдив ще се проведе Националната конференция Медик РОН, в която ще вземе участие „УСБАЛ по онкология” ЕАД.\r\n***\r\nОбщинските съветници от ПП ГЕРБ в град Пловдив ще проведат приемни с гражданите. Петър Попов и Ясен Михайлов ще се срещат с граждани от  17:30 до 19:00 часа в офиса на ПП ГЕРБ в район „Западен” на ул. „Царевец” № 9.  Гошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91.  Пенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5. Веселин Маневски, от 16:00 до 18:00 часа в офиса на ПП ГЕРБ в район „Южен” на ул.  „Академик Петър Динеков” № 1А.\r\n***\r\nВ 10.00 часа в Дома на културата „Борис Христов” EVN Топлофикация ще представи презентация на тема „Централно топлоснабдяване за по-чист въздух в Пловдив”.\r\n***\r\nВ 10.30 часа в сградата на Общински съвет председателят Савина Петкова ще бъде домакин на работна среща, в която участие ще вземат представители на Асоциацията на жените в бизнеса и занаятите на Албания и членове на Сдружението на средното съсловие в България.\r\n***\r\nОт 17.30 часа на площада пред „Форума“ кметът на район „Тракия“ Костадин Димитров ще запали светлините на коледната елха. \r\n***  \r\nВ 18.00 часа в ресторант „Одеон” СДС организира среща с политици по случай 28 години от създаването на съюза.\r\n***\r\nВ 10.00 часа управителят на „Общински пазари” Кунчо Кунчев ще подари 13 от своите фотографии на Комплексния онкологичен център в града. Произведенията му ще бъдат окачени във фоайето и по етажите на онкодиспансера, където ще останат за постоянно.\r\n***\r\nОт 11.00  часа в Пресклуба на БТА в Сливен ще се състои пресконференция на Инициативен комитет от общински съветници от ОС -Сливен на тема \"Сагата \"Кожно-венерически диспансер - Сливен\". \r\n***\r\nОт 11.00 часа в Кукления театър ще бъдат връчени сертификати на обучени през това лято ученици-медиатори и работна среща с проф. Татяна Дронзина. На срещата ще бъдат обсъдени дейностите за продължаване на работата на центровете по медиация в област Сливен. \r\n*** \r\nОт 19.00 часа в Зала № 1 на Родопски драматичен театър “Николай Хайтов“ ще бъде представен спектакълът „Вестникар ли?“ на театър Кърджали.\r\n***\r\nОт 18.00 часа в къща-музей „Гео Милев“ ще се играе постановката „Ескориал“ на Мишел дьо Гелдерод. \r\n***\r\nОт 18.30 часа в РБ „Захарий Княжески“ ще бъде представен музикално-поетичния спектакъл „Променяме света! А себе си ?!...“, по текстове на Стефан Цанев.\r\n***\r\nОт 17.00 часа на сцената на площад „Свобода“ ще се състои концерт на група ВОКАЛИ. \r\n*** \r\nОт 09.15 часа в зала 309 на Ректората на Шуменския университет ще се проведе пресконференция запредставяне на новата университетска медия –„Унимедия”.\r\n*** \r\nОт 10.00 часа, в зала 202 на Ректората на Шуменския университет ще започне церемонията по промоция на абсолвентите на Факултета по хуманитарни науки.\r\n*** \r\nОт 18.30 часа в Парк Студентски ще бъде открита ледена пързалка.", "date": "2017.12.06", "title": "Предстоящи събития в страната за 7 декември (Агенция „Фокус“)"}
{"url": "http://www.focus-news.net/news/2017/12/06/2464671/new-york-times-reks-tilarsan-uveri-che-amerikanskiyat-prezident-shte-prodalzhi-da-podkrepya-mira-v-blizkiya-iztok.html", "text": "Часове преди очакваното изявление на американския президент Доналд Тръмп, в което се очаква държавният глава да признае Ерусалим за столица на Израел, първият дипломат на САЩ Рекс Тилърсън увери, че мирът в Близкия изток би бил постижим, независимо от множеството предупреждение за възможни размирици вследствие на решението на Тръмп. Това коментира американското издание New York Times. \r\nТилърсън е направил своето изявление по време на среща на НАТО в Брюксел. Държавният секретар отказа да коментира възможното решение на Тръмп, но подчерта, че „президентът остава ангажиран за мирния процес в Близкия изток“. \r\nИзданието не пропуска да припомни, че във вторник и сряда лидери от Близкия изток и Европа осъдиха възможното признаване на Ерусалим за израелска столица, като всички те са единодушни, че такава стъпка ще има разрушителен ефект за мирния процес в региона. Малко след изявлението на Тилърсън, в рамките на срещата на Алианса някои дипломати също подкрепиха тази теза, като сред тях бяха външните министри на Великобритания и Турция.  Цанко Цолов", "date": "2017.12.06", "title": "New York Times: Рекс Тилърсън увери, че американският президент ще продължи да подкрепя мира в Близкия изток"}
{"url": "http://www.focus-news.net/news/2017/12/06/2464672/plovdiv-avtentichen-bazar-kontserti-i-kino-na-otkrito-sa-aktsentite-v-praznichnata-programa-za-koleda-i-nova-godina-v-grada.html", "text": "Община Пловдив е подготвила богата програма за жителите и гостите на града във връзка с предстоящите коледни и новогодишни празници. Това съобщиха за Радио „Фокус“ – Пловдив от Дирекция „Култура и културно наследство“ в Общината. Празничната програма започва още на 22 декември със събитието „Коледа в Капана“, което се провежда за трета поредна година и има за цел да възроди празничните обичаи. Специалната празнична програма за малки и големи включва кино на открито, традиционни коледни напитки и вкусотии, както и възстановка на Рождество Христово. Акцентът в събитието ще бъде автентичният Коледен базар, където над 100 български автори ще демонстрират способностите си в различни категории – бижута, козметика, декор, облекла, храни, напитки. Събитията в кв. „Капана“ в Пловдив ще продължат до 26 декември.\r\nНа 25 декември, на централния площад в града, ще се състои Коледен концерт с участието на Биг бенд – Пловдив и „Арт войс център“. Началото на концерта е от 12.00 часа.\r\nНовогодишната програма на Пловдив отново ще събере хиляди жители и гости на града на пл. „Стефан Стамболов“. Началото на новогодишния концерт ще бъде поставено 22.00 часа с концерт на група P.I.F. В 22.45 часа ще започне концерт на фламенко формацията „Banda Del Padre“. От 23.30  до 23.50 часа присъстващите на площада ще се насладят на изпълнения на Фолклорен ансамбъл „Тракия“. Десет минути преди полунощ на специално монтирана видеостена  ще се излъчи Новогодишно телевизионно обръщение на Президента на Република България Румен Радев. В първите минути на новата година ще има празнични илюминации и изпълнения на Фолклорен ансамбъл „Тракия“.  В 00.30 – 02.00 часа ще започне концерт на Стефан Вълдобрев и „Обичайните заподозрени“ .  След 02.00 часа всички, които искам да празнуват до още по-късно, ще имат тази възможност с Дискотека на открито и още много музика.\r\nТони МИХАЙЛОВ", "date": "2017.12.06", "title": "Пловдив: Автентичен базар, концерти и кино на открито са акцентите в празничната програма за Коледа и Нова година в града"}
{"url": "http://www.focus-news.net/news/2017/12/06/2464673/premierat-na-izrael-predi-rechta-na-donald-tramp-nashata-istoricheska-i-natsionalna-identichnost-biva-priznata-dnes.html", "text": "Премиерът на Израел Бенямин Нетанхяху заяви в сряда, че нашата историческа и национална идентичност бива призната днес. Такова е водещото заглавие в едно от израелските издания, Haaretz. По думите на министър-председателя, направени по време на предаване на живо, излъчено в една от социалните мрежи в сряда, „историческата и национална идентичност“ на Израел „получава важни изрази всеки ден, но най-вече днес“. По-рано в сряда, в първото си изявление след като станаха ясни плановете на американския президент Доналд Тръмп да премести американското посолство в Израел от Тел Авив в Ерусалим, Нетаняху се въздържа от коментари по темата, като се фокусира върху „иранската заплаха“ в региона, като по данни на изданието, това е направено по молба на Белия дом, според която израелските власти не бива да повдигат въпроса за признаването на столицата, не и преди за завърши речта на американския президент по въпроса.  Цанко Цолов", "date": "2017.12.06", "title": "Премиерът на Израел преди речта на Доналд Тръмп: Нашата историческа и национална идентичност бива призната днес"}
{"url": "http://www.focus-news.net/news/2017/12/06/2464674/gabrovo-obnovenata-sharlandzhiyska-rabotilnitsa-v-emo-etar-she-bade-otkrita-na-12-dekemvri.html", "text": "В Етнографски музей на открито (ЕМО) \"Етър\" ще бъде представен проекта „Как се вади шарлан” и ще бъде открита преустроената Шарланджийска работилница. Това съобщиха от пресцентъра на музея. Ще бъде представено видео, което разказва историята и тънкостите на шарландийството. В него участва актьорът Илия Костадинов. Преди век, такива надписи не са поставяни. Хората просто отиват в работилницата на шарланджията и купуват шарлан. Олиото в днешния му вид не съществува. Ядките се изпичат, след което от тях се изстисква растителното масло. Шарланът се добива основно от орехи и сусам. Получава се и от други видове семена и ядки.\r\nДнес само в Етнографски музей на открито „Етър” се намира достъпна за посетители експозиция, представяща производството на шарлан от орехи. Доскоро, за разлика от другите работилници в „Етър”-а, тя бе статична, показваща основните съоръжения, свързани с производството на шарлан.\r\nОдобреното за финансиране от Министерство на културата проектно предложение „Как се вади шарлан”, по проектна сесия За частично финансиране на проекти в областта на музейното дело и изобразителните изкуства, даде възможност да се преустрои и подобри визуалния разказ в Шарланджийската работилница, да се акцентира върху важните технологични процеси с ново осветление, съвременни софтуерни приложения и информационни модули.\r\nВ подновената експозиция посетителите не само имат възможност да чуят драматизирания разказ на шарланджията – стопанин на работилницата. Чрез интерактивно приложение могат да се запознаят с основните съоръжения и тяхната роля в производството на шарлан, да научат, любопитна информация за занаята шарланджийство, за орехите, за шарлана и неговото приложения в миналото.\r\nБлагодарение на екип на лаборатория за „Виртуална и разширена реалност” – част от първия научно-технологичен парк в България, е изработен специален софтуерен продукт – добавена реалност, който представя движението на мелничния механизъм.\r\nКъм съоръженията са експонирани нови инструменти и артефакти, подсилващи експозиционния разказ. Показан е още един аспект от дейността в една шарланджийска работилница – търговията с шарлан. Представени са експонати, свързани с пренасянето и съхраняването на шарлана при търговия на дребно.\r\nПосетителите могат да видят и два интересни предмета, копия на оригинали, изработени от бакърджията майстор Петър Паунов.\r\nСъбитието ще се проведе на 12 декември, от 12.15 часа.", "date": "2017.12.06", "title": "Габрово: Обновената Шарланджийска работилница в ЕМО „Етър” ше бъде открита на 12 декември"}
{"url": "http://www.focus-news.net/news/2017/12/06/2464675/api-vremenno-e-ogranicheno-dvizhenieto-po-pat-ii-97-okolovrastniya-pat-na-dobrich-v-uchastaka-mezhdu-kv-riltsi-i-pat-ii-27-dobrich-s-odrintsi.html", "text": "Временно е ограничено движението по път II-97 - околовръстния път на Добрич, в участъка между кв. \"Рилци\" и път II-27 Добрич - с. Одринци, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходеният маршрут е през градската пътна мрежа на град Добрич, по бул. \"Добруджа\", бул. \"Добричка епопея\", \"3 март\" и обратно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.06", "title": "АПИ: Временно е ограничено движението по път II-97 - околовръстния път на Добрич, в участъка между кв. \"Рилци\" и път II-27 Добрич - с. Одринци"}
{"url": "http://www.focus-news.net/news/2017/12/06/2464676/donald-tramp-reshenieto-za-erusalim-e-prosrochvano-tvarde-dalgo.html", "text": "Американският президент Доналд Тръмп заяви в четвъртък (местно време), че решението относно признаване на Ерусалим за израелска столица е „просрочвано твърде дълго“, предава AFP. Думите на държавния президент идват само няколко часа, преди той да направи обръщение, в което да поясни дали смята да премести американското посолство в Израел от Тел Авив в Ерусалим. \r\n„Много президенти казваха, че искат да направят нещо по въпроса, но не предприеха действия, дали защото им липсваше кураж или просто промениха мнението си впоследствие“, заяви Тръмп, като добави, че такова решение е „просрочвано твърде дълго“ време. \r\nВъв вечерните часове на сряда, българско време, Доналд Тръмп ще направи обръщение, в което се очаква да обяви Ерусалим за столица на Израел, нещо което американският Конгрес е одобрил през 1995 г., но е забавяно и отлагано до сега.  Цанко Цолов", "date": "2017.12.06", "title": "Доналд Тръмп: Решението за Ерусалим е просрочвано твърде дълго"}
{"url": "http://www.focus-news.net/news/2017/12/06/2464677/nimh-utre-shte-bade-predimno-slanchevo-s-maksimalni-temperaturi-mezhdu-8-i-13.html", "text": "През нощта облачността над страната ще е променлива, често значителна над Северна и Източна България, но ще е без валежи. Ще духа умерен вятър от запад-северозапад. Минималните температури ще са предимно между минус 1° и 4°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Мартин Славчев. \r\nУтре ще бъде предимно слънчево, а привечер и вятърът ще отслабне. Затоплянето ще продължи и максималните температури ще са между 8° и 13°. Атмосферното налягане ще остане по-високо от средното за декември. През деня ще се задържи почти без промяна.\r\nПо Черноморието ще бъде предимно слънчево. Ще духа до умерен вятър от запад-северозапад, който привечер ще отслабва. Максималните температури ще са между 10° и 12°. Температурата на морската вода е 11°-13°. Вълнението на морето ще е около 2 бала.\r\nНад планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6°, на 2000 метра - около  минус 1°.\r\nВ петък времето ще бъде предимно слънчево.  Сутринта в много райони ще е тихо и на отделни места в котловините и низините ще има условия за мъгла. През деня вятърът ще започне да се ориентира от югозапад. Затоплянето ще продължи. В събота южният вятър ще се усили, облачността ще се увеличи, отначало висока и средна, до вечерта ще се вплътни и през нощта срещу неделя от запад ще започнат валежи от дъжд. В неделя ще бъде облачно, с валежи. С усилване на вятъра от северозапад ще нахлува студен въздух и на много места в Северна и Западна България дъждът ще премине в сняг.", "date": "2017.12.06", "title": "НИМХ: Утре ще бъде предимно слънчево с максимални температури между 8° и 13°"}
{"url": "http://www.focus-news.net/news/2017/12/06/2464678/stara-zagora-80-dvoyki-sklyuchili-brak-prez-1967-godina-shte-vzemat-uchastie-v-initsiativata-na-obshtina-kazanlak-zlatna-svatba.html", "text": "80 от общо издирените 129 двойки, сключили брак през 1967 година в Казанлък и останали да живеят в града, ще вземат участие в инициативата на Общината „Златна сватба“. Това каза пред журналисти Пламена Терзиева, експерт в направление „Радостни обреди“ в Община Казанлък, предаде кореспондентът на Радио \"Фокус\". Тя поясни, че инициативата е на кмета Галина Стоянова, която ще ръководи церемонията от 18.00 часа на 11 декември в един от ресторантите в Казанлък. По време на церемонията ще бъде възпроизведен традиционният граждански брачен ритуал. \r\nОбщо 400 двойки са сключили брак преди 50 години в Казанлък по данни, издирени от общинските служители.\r\nСлавяна ГАЙДАРОВА", "date": "2017.12.06", "title": "Стара Загора: 80 двойки, сключили брак през 1967 година, ще вземат участие в инициативата на Община Казанлък „Златна сватба“"}
{"url": "http://www.focus-news.net/news/2017/12/06/2464679/napoitelni-sistemi-izvarshva-postoyanen-kontrol-na-yazovirite.html", "text": "Ръководството на „Напоителни системи“ обсъди подробните планове за действие при аварийни условия на язовирите. Това стана по време на среща на Съвета на директорите на дружеството и управителите на клонове, проведена в сградата на Министерството на земеделието, храните и горите (МЗХГ), съобщиха от пресцентъра на МЗХГ. Целта е да бъдат подобрени мерките за превенция и избягване на аварийни ситуации, заяви зам.-министърът на земеделието, храните и горите Атанас Добрев. Във връзка с падналите обилни валежи от дъжд в страната през изминалата седмица бе представен подробен отчет за предприетите действия, както и бе отчетена добрата координация с цел управление на риска от наводнения.\r\nВсички язовири под юрисдикцията на „Напоителни системи“ разполагат с необходимите свободни обеми за поемане на водни маси, съгласно аварийните планове.  С цел превенция, служители на „Напоителни системи“ ЕАД извършват постоянен контрол и наблюдение на язовирните съоръжения.  Предприети са действия за поставяне на датчици за следене в реално време на обемите постъпваща вода. \r\nИзпълнителният директор Снежина Динева увери, че дружеството вече е с положителен финансов резултат, направен е анализ на всички стратегически обекти от гледна точка на тяхното физическо състояние. Изготвен е инвестиционен план на дружеството, който включва и  ремонтно-възстановителни работи на обектите, стопанисвани от „Напоителни системи“ ЕАД.", "date": "2017.12.06", "title": "„Напоителни системи“ извършва постоянен контрол на язовирите"}
{"url": "http://www.focus-news.net/news/2017/12/06/2464680/turskiyat-prezident-priznavaneto-na-erusalim-za-stolitsa-na-izrael-e-v-polza-na-teroristite.html", "text": "Турският президент Реджеп Тайип Ердоган заяви в сряда, че признаването на Ерусалим за столица на Израел от страна на САЩ е в полза само на терористите, пише вестник Daily Sabah. \r\nМалко преди да стана ясно дали американският държавен глава смята да премести посолството на страната в Израел от Тел Авив в Ерусалим, Ердоган подчерта, че „грешната стъпка относно статута на града ще предизвика възмущение в мюсюлманския свят. Тя ще подкопае основите на мирния процес „ в региона, заяви още турският президент. \r\nЕрдоган отправи и призив към световните лидери – „всички стъпки за промяна на статута на Ерусалим трябва да бъдат избягвани. Те биха били от полза само за терористичните организации“. Евентуалното признаване на града за израелска столица от страна на САЩ противоречи не само на няколко резолюции на ООН, но и на вековния многостранен характер на града, подчерта още турският президент, цитиран от изданието.  Цанко Цолов", "date": "2017.12.06", "title": "Турският президент: Признаването на Ерусалим за столица на Израел е в полза на терористите"}
{"url": "http://www.focus-news.net/news/2017/12/06/2464681/albena-georgieva-oblasten-upravitel-na-vidin-prodalzhavame-uspeshnoto-satrudnichestvo-s-agentsiyata-po-okolna-sreda-v-avstriya-za-izgrazhdane-na-mrezha-za-ustoychiva-mobilnost-po-dunav.html", "text": "Продължаваме успешното сътрудничество с Агенцията по околна среда в Австрия. Това каза при откриването на първата работна среща за изграждането на мрежа за устойчива мобилност по поречието на Дунав Албена Георгиева, областен управител на Видин, предаде репортер на Радио „Фокус“ – Видин. Тя посочи, че сътрудничеството с Агенцията по околна среда в Австрия по проект, финансиран по програма „Югоизточна Европа“, е било изключително успешно.  „Ще работим за създаване на устойчиви решения за мобилност и туристически услуги, които се основават на щадящи околната среда транспортни средства, като влакове, автобуси, кораби или велосипеди“, каза Албена Георгиева. Тя допълни, че 15 организации от 9 европейски държави по поречието на река Дунав ще насърчават разработването на Мрежа от дестинации („Перли“), които да предложат на посетителите и местното население възможност да пътуват и проучат Дунавския регион чрез устойчиви форми на транспорт, с цел намаляване на използването на личен автомобил. Според Албена Георгиева това ще създаде уникална възможност за участващите дестинации, ще повиши привлекателността на целия Дунавски регион и отвъд него, ще намали отрицателното влияние върху околната среда. \r\nЕвропейският проект ще се изпълнява в рамките на 2.5 години и е съфинансиран от „Транснационална програма Дунав“, с общ бюджет от 2.9 милиона евро.\r\nНа срещата присъстваха собственици и представители на транспортни, туристически фирми и хотели, експерти по транспорт и туризъм от общините в областта, държавни институции и неправителствени организации. Участниците бяха запознати с основните цели на проекта и дейностите, които предстои да бъдат изпълнени от Областна администрация Видин, като проектен партньор. Бяха представени общите стандарти за превръщането на една дестинация в „Перла“, като бе направена и презентация на приключилата опознавателна обиколка, по време на която партньорите по проекта са изминали разстоянието от извора на река Дунав при  Шварцвалд-Германия до делтата на реката при Тулча-Румъния чрез публични устойчиви форми на транспорт. Представители на местни туристически и културни организации обсъдиха възможностите на региона за покриване на стандартите и превръщането на област Видин в една от „Перлите“ по поречието на река Дунав. Срещата продължи с представяне на насоки за разработване на устойчиви регионални планове за мобилност в туризма.", "date": "2017.12.06", "title": "Албена Георгиева, областен управител на Видин: Продължаваме успешното сътрудничество с Агенцията по околна среда в Австрия за изграждане на мрежа за устойчива мобилност по Дунав"}
{"url": "http://www.focus-news.net/news/2017/12/06/2464682/ria-novosti-partiyata-edinna-rusiya-podkrepi-reshenieto-na-vladimir-putin-da-tarsi-nov-prezidentski-mandat-na-izborite-prez-mart-2018-godina.html", "text": "Партията на руския президент „Единна Русия“ подкрепи решението на държавния глава Владимир Путин да се кандидатира за нов президентски мандат на изборите през март 2018 г., предава РИА Новости.\r\nПо-рано в сряда Путин разкри, че смята да търси четвърти мандат, докато даваше изявление пред работници в един от големите руски заводи в Нижни Новгород. Неговото решение ще бъде формално гласувано на партийния конгрес на 22-23 декември.  Цанко Цолов", "date": "2017.12.06", "title": "РИА Новости: Партията „Единна Русия“ подкрепи решението на Владимир Путин да търси нов президентски мандат на изборите през март 2018 година"}
{"url": "http://www.focus-news.net/news/2017/12/06/2464683/dobrich-dva-avtomobila-sa-katastrofirali-na-okolovrastniya-pat-na-grada-postradali-sa-dvama-dushi.html", "text": "Два леки автомобила са катастрофирали на околовръстния път на Добрич, в участъка между кв. \"Рилци\" и път II-27 Добрич - с. Одринци. Това съобщиха за Агенция \"Фокус\" от пресцентъра на МВР. От там поясниха, че сигналът за инцидента е подаден 18.15 часа, а при него са пострадали двама души. Единият е по-тежко пострадал, откаран е за преглед в лечебно заведение, но няма риск за живота му. Вторият е леко пострадал.", "date": "2017.12.06", "title": "Добрич: Два автомобила са катастрофирали на околовръстния път на града, пострадали са двама души"}
{"url": "http://www.focus-news.net/news/2017/12/06/2464684/obshtina-pernik-396-mladi-matematitsi-pokazaha-che-matematikata-ne-e-skuchna-v-petoto-sastezanie-v-pamet-na-mihail-sotirov.html", "text": "396 млади математици показаха, че математиката не е скучна, в петото състезание в памет на  Михаил Сотиров, което се организира в Перник.  Най-добрите бяха удостоени с грамоти и медали за показаните резултати. Това съобщиха от Община Перник. Призовете бяха връчени  на специална церемония в Център за подкрепа за личностно развитие при Общинския детски комплекс от кмета на Община Перник Вяра Церовска, зам.-министъра на образованието Таня Михайлова и началника на Регионалния инспекторат на образованието Ваня Коконова.\r\n\"Перник наистина може да се гордее със своята школа, школата на добрите, умните, талантливите, на математиците, които направиха града известен не само в България. Високите постижения говорят за прекрасните преподаватели, които подготвиха тези умни деца и тепърва ще ни прославят на различни олимпиади. Поздравления за всички, за деца, родители и учители\", с тези думи поздрави кметът Вяра Церовска всички участници в престижното състезание. \r\nНа тържеството присъстваха още зам.-кметът Севделина Ковачева, директорът на ОУ \"Св. Иван Рилски\" Бойко Свиленов, който стои в основата на организацията и  съпругата на прочутия математик  Михаил Сотиров-Гюрга, неговата дъщеря и внук.\r\n\"Това състезание показва добрите традиции, които в Перник винаги е имало в развитието на математиката. Математиката е науката, която дава начина на мислене и провокира развитието на логическата мисъл, така че благодаря, скъпи ученици , затова че проявявате интерес и ви пожелавам да не се отказвате, защото няма нерешими задачи\", сподели с вълнение Таня Михайлова.\r\nБойко Свиленов отбеляза, че интересът към състезанието се увеличава с всяка изминала година и се надява от следващата да премине от регионално в национално по повод 85-та годишнина от рождението на емблематичния математик Михаил Сотиров.", "date": "2017.12.06", "title": "Община Перник: 396 млади математици показаха, че математиката не е скучна, в петото състезание в памет на Михаил Сотиров"}
{"url": "http://www.focus-news.net/news/2017/12/06/2464685/pravitelstvoto-odobri-dopalnitelni-razhodi-v-razmer-na-940-000-lv-za-vazstanovyavane-na-manastira-sv-vmchk-georgi-zograf-v-aton-obzor.html", "text": "Правителството одобри допълнителни разходи в размер на 940 000 лв. по бюджета на Министерския съвет. Средствата се отпускат за довършителни строително-ремонтни дейности и изграждане на комуникациите в южното крило на манастира „Св. Вмчк. Георги Зограф“ в Атон. Парите се осигуряват чрез преструктуриране на разходите и трансферите по централния бюджет. \r\nВ началото на правителственото заседание в сряда присъства игуменът на Зографския манастир Архимандрит Амвросий. Премиерът се обърна към него с думите: „Поискахте 230 хил. лв., а ние сме отпуснали 940 хил. лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра“. Борисов уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостният ремонт, за да бъде изцяло завършен Зографския манастир”, допълни Борисов.\r\nИгуменът на Зографския манастир подари на министър-председателя копие на чудотворната икона „Св. Георги“.\r\nСлед правителственото заседание министър-председателят Бойко Борисов се срещна с Негово Светейшество Българският патриарх Неофит в Патриаршеския дом, за да обсъдят въпроса с ремонта на патриаршеската катедрала „Св. Александър Невски”. Двустранната среща се състоя по покана на Българския патриарх. След като обсъдиха предприетите до този момент стъпки, премиерът разпореди на министри да му представят варианти за ремонта на катедралата. Агенция „Фокус“ припомня: При приемането на Бюджет 2018 народните представители първоначално приеха предложението от алтернативния бюджет на БСП да отпуснат 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, но впоследствие се върнаха на текста и го отхвърлиха. Веднага след това министърът на финансите Владислав Горанов взе думата по време на заседанието и увери, че въпреки резултатът от гласуването, инвестицията в тези обекти ще бъде реализирана.", "date": "2017.12.06", "title": "Правителството одобри допълнителни разходи в размер на 940 000 лв. за възстановяване на манастира „Св. Вмчк. Георги Зограф“ в Атон (ОБЗОР)"}
{"url": "http://www.focus-news.net/news/2017/12/06/2464686/the-hill-donald-tramp-shte-napravi-dobro-delo-ako-priznae-erusalim-za-izraelska-stolitsa.html", "text": "Американският президент Доналд Тръмп ще извърши „мицва“, което е ивритска дума за добро дело, ако признае Ерусалим за столица на Израел, коментира американското издание The Hill. По този начин държавният глава ще въведе в сила нещо, което е прието от САЩ още от 1995 г., когато Конгресът приема да премести американското посолство в Израел от Тел Авив в Ерусалим, припомня вестникът. Когато законът бе приет, тогавашният президент Бил Клинтън не се обяви против него но и не го подписа, а изчака да премине десетдневния период, след който проектът официално влиза в сила, като по този начин Клинтън показа своето неодобрение. Впоследствие президентите на САЩ след това подписваха укази, с които да забавят формалното преместване на посолството. Но тази вечер (сряда, шести декември, б.р.) всичко свършва, пишат още от вестника, след като Тръмп ще предприе реални действия по въпроса.   Цанко Цолов", "date": "2017.12.06", "title": "The Hill: Доналд Тръмп ще направи добро дело ако признае Ерусалим за израелска столица"}
{"url": "http://www.focus-news.net/news/2017/12/06/2464687/otets-krasimir-tri-golemi-ikoni-na-sv-nikolay-chudotvorets-ima-v-hram-sv-tri-svetiteli-v-shumen.html", "text": "Три големи икони на св. Николай Чудотворец има в храм „Св. три светители“ в Шумен. Една от тях се намира на иконостаса. Това каза пред Радио „Фокус“-Шумен отец Красимир, предстоятел на храмовото духовенство. Храмът разполага и с икона на светеца от 1866 година. „Тя със сигурност е запазена от огъня, който е бушувал тук през месец февруари 1944 година, като е реставрирана  благодарение на дарители,“, посочи отец Красимир. \r\nОще по-стара икона на Св. Николай Чудотворец беше поставена в центъра на храма днес. Тя обаче, се нуждае от реставрация. Отец Красимир изрази надежда, че ще се намерят благодетели, които да дарят нужните средства и за нея. „Двете стари икони са рисувани от шуменския зограф Никола Василев. На старата икона е изписано РНВ, или „Рука Никола Василева“, заяви отец Красимир.  Той посочи, че момента за реставрация са дадени други две големи икони - на св. Теодор и на св. Архангел Михаил. “При реставрацията нищо по иконите не се променя, смъква се старата запечатка, която е замърсена и опушена, прави се нова и иконите наистина грейват и стават много красиви“, коментира отец Красимир. „Свети Николай е действително голям чудотворец, интересно е, че е наречен и Санта Клаус, т. е. - Дядо Коледа, който децата очакват да им раздаде подаръци, а всъщност ние чакаме най-вече духовните подаръци, тъй като най-големият подарък, който е направен на човечеството, това е раждането на Спасителя“, каза също отец Красимир.\r\nИвелина ИВАНОВА", "date": "2017.12.06", "title": "Отец Красимир: Три големи икони на св. Николай Чудотворец има в храм „Св. три светители“ в Шумен"}
{"url": "http://www.focus-news.net/news/2017/12/06/2464688/cnn-miting-sreshtu-priznavaneto-na-erusalim-za-izraelska-stolitsa-e-organiziran-v-istanbul.html", "text": "Митинг против признаването на Ерусалим за израелска столица вече е организиран в турския град Истанбул, предава CNN. Множество хора са се събрали пред американското консулство за да изразят недоволството си от предстоящата реч на Доналд Тръмп, в която той най-вероятно ще признае Ерусалим за столица на Израел. Някои от протестиращите носят знаци с надпис „Ерусалим принадлежи на ислямската религия“.  \r\nМеждувременно в Ерусалим бяха издигнати американски и израелски флагове.  Цанко Цолов", "date": "2017.12.06", "title": "CNN: Митинг срещу признаването на Ерусалим за израелска столица е организиран в Истанбул"}
{"url": "http://www.focus-news.net/news/2017/12/06/2464689/afp-donald-tramp-prizna-erusalim-za-stolitsa-na-izrael-prizova-za-spokoystvie-i-tolerantnost-v-blizkiya-iztok.html", "text": "Американският президент Доналд Тръмп призна Ерусалим за столица на Израел, по време на свое обръщение във вечерните часове на сряда (четвъртък на обяд местно време), предава AFP. \r\n„Реших, че е време най-после да призная официално Ерусалим като столица на Израел\", се казва в съобщението на американския държавен глава. \r\nНеговото изявление е направено след като международната общност предупреди Белия дом, че такава стъпка би разрушила основните на мирните процес за решаване на израело-палестинския конфликт. Голяма част от световните лидери и водещи дипломати по-рано в сряда и вторник изразиха несъгласието си с подобно действие, след като стана ясно, че Тръмп най-вероятно ще премести американското посолство в Израел от Тел Авив в Ерусалим. \r\nДържавният глава също така разкри, че планът за преместване на седалището на американския посланик в новопризнатата от САЩ столица също предстои да бъде задействам. Същевременно Тръмп призова за „спокойствие и толерантност“, като увери че остава обвързан с мирния процес между Израел и Палестинската автономия.  Цанко Цолов", "date": "2017.12.06", "title": "AFP: Доналд Тръмп призна Ерусалим за столица на Израел, призова за спокойствие и толерантност в Близкия изток"}
{"url": "http://www.focus-news.net/news/2017/12/06/2464690/stara-zagora-obshtina-kazanlak-obyavyava-fotokonkurs-na-tema-koledna-ukrasa-pod-nadslov-familiya-koleda.html", "text": "Община Казанлък обявява нова инициатива - фотоконкурс на тема коледна украса под надслов „Фамилия Коледа“. Това каза за Радио „Фокус“ Сребра Касева началник на кабинета на кмета Галина Стоянова. Тя поясни, че идеята на инициативата е в конкурса да вземат участие жители на Казанлък със семейна снимка пред коледна украса в града, която може да е градската, фирмена или лична, но фотосите трябва да са направени в открито пространство и да е видно, че то е в Казанлък. \r\nУчастниците в конкурса могат да изпращат до 3 снимки на фейсбук-страницата на Община Казанлък или на имейл, който ще бъде обявен допълнително. Снимките ще бъдат публикувани в страницата на Община Казанлък в социалната мрежа, а победителите ще бъдат определени с набиране на харесвания. Гласуването ще продължи до 09.00 часа на 28 декември, а на следващия ден авторите на снимките, събрали най-много харесвания, ще бъдат наградени.\r\nСлавяна ГАЙДАРОВА", "date": "2017.12.06", "title": "Стара Загора: Община Казанлък обявява фотоконкурс на тема коледна украса под надслов „Фамилия Коледа“"}
{"url": "http://www.focus-news.net/news/2017/12/06/2464691/patna-politsiya-predstavi-nay-novite-si-tehnicheski-sredstva-obzor.html", "text": "На специална демонстрация в Ловеч бяха представени най-новите технически средства, с които разполага „Пътна полиция“. Инспектор Илия Георгиев – служител на отдел „Пътна полиция“ към ГД „Национална полиция“ обясни, че системата е създадена, за да може да се направи обща база данни, с която да разполагат службите, които имат интерес. В полицейските автомобили има оборудвани видеокамери, които заснемат действията на служителите и проверките, които извършват. Според инспектор Георгиев основното им предназначение не е само антикорупционно, а и доказателство за извършената проверка. До камерите има разположени микрофони, които записват и звук, а в задната част на колата има трета камера, която има за цел да заснеме какво се случва зад автомобила. „Камерите са достатъчно модерни и имат възможност да заснемат и в тъмната част на денонощието“, посочи инспектор Георгиев. По думите му целият автомобил и цялата система е оборудвана с хард диск, който след приключване на смяната се предоставя за източване на информацията. Автомобилите ще бъдат оборудвани и с камери, които да заснемат нарушение на скоростните режими. Те са оборудвани с няколко акумулаторни батерии и са способни да захранят всички устройства. Разпределят се специални лещи и лупи, които се монтират на самата камера и позволяват установяване на нарушение на скоростта и през нощта. Мобилни принтери пък ще позволяват след въвеждане на проверка и съставяне на документа за констатирано нарушение – акт или фиш, да бъде отпечатан и даден на водача. По същия начин ще се процедира и с електронните фишове, които трябва да бъдат връчени както на водачите, така и на пътниците. По думите на инспектор Георгиев се очаква в най-скоро време пътните полицаи да получат устройствата и да започнат работа с тях. „28 на първо време ще са новите радари и след това предстои да бъдат закупени и още. Прави се всичко възможно да не се получава така, че да има места, където да няма такива радари“, каза още Илия Георгиев. \r\nЛюба АЛЕКСИЕВА", "date": "2017.12.06", "title": "„Пътна полиция“ представи най-новите си технически средства (ОБЗОР)"}
{"url": "http://www.focus-news.net/news/2017/12/06/2464692/donald-tramp-vitseprezidentat-mayk-pens-shte-poseti-blizkiya-iztok-tazi-sedmitsa.html", "text": "Американският президент Доналд Тръмп разкри по време на своето обръщение, в което призна Ерусалим за столица на Израел, че неговият вицепрезидент Майк Пенс ще посети Близкия изток в следващите дни, за да „препотвърди нашият ангажимент да работим с партньорите си в Близкия изток срещу радикализма, който заплашва надеждите и мечтите на следващите поколения.“ Информацията е съобщена от CNN. \r\nПо-рано Тръмп призна Ерусалим за столица на Ерусалим, действие, което се очаква да доведе до остри международни реакции, най-вече от арабските страни.  Цанко Цолов", "date": "2017.12.06", "title": "Доналд Тръмп: Вицепрезидентът Майк Пенс ще посети Близкия изток тази седмица"}
{"url": "http://www.focus-news.net/news/2017/12/06/2464693/kyustendil-tarzhestveno-byaha-zapaleni-svetlinite-na-kolednata-elha-v-dupnitsa.html", "text": "Тържествено бяха запалени светлините на коледната елха на площад „Свобода“ в Дупница, предаде репортер на Радио „Фокус“-Пирин. Празничното събитие започна с музикална програма, в която взеха участие вокална група „По-по-най“ с ръководител Нели Василева, танцов състав „Зора“ при Народно читалище „Зора 1858“ с ръководител Дилиана Диканска и „Денс Машийн“ с ръководител Александър Димитров. Децата от Дупница извикаха Дядо Коледа, който пристигна в града. Той призова всички малчугани да подготвят своите писма с желания и да ги пуснат в кутията, поставена в сградата на Общината. От своя страна добрият старец обеща да се заеме с тяхното изпълнение. Дядо Коледа покани при себе си на сцената кмета на Община Дупница инж. Методи Чимев, който пожела на всички весело посрещане на предстоящите коледни и новогодишни празници. \r\nМалки и големи, които се бяха събрали на площада започнаха да отброяват. Тържествено площадното пространство бе озарено от светлините на коледната елха. Заря озари небето над Дупница. Коледна украса грейна и на мястото на фонтана. Къщичките, разположени на площада също бяха осветени от десетки лампички. С бурни аплодисменти бяха посрещнати кукерите, които огласиха площада с множеството си звънци и с викове. Те обиколиха коледната елха. Жители и гости на Дупница бяха впечатлени от богатата коледна украса.\r\nЛора КАЛЧЕВА", "date": "2017.12.06", "title": "Кюстендил: Тържествено бяха запалени светлините на коледната елха в Дупница"}
{"url": "http://www.focus-news.net/news/2017/12/06/2464694/afp-benyamin-netanyahu-privetstva-reshenieto-na-donald-tramp-da-priznae-erusalim-za-stolitsa-na-izrael.html", "text": "Израелският министър-председател Бенямин Нетаняху приветства в сряда решението на американският президент Доналд Тръмп, с което САЩ признават Ерусалим за столица на израелската държава, предава AFP. \r\nСъщевременно Нетаняху увери международната общественост, че страната му не планира да въведе промени в статуквото на намиращите се на територията на града свещени за християни, евреи и мюсюлмани места. \r\n„Решението на президента е важна стъпка към мира, тъй като няма да има мир, който да не включва Ерусалим като столица на израелската държава… Ние ще продължим да работим с президента и неговият екип за да направим тази мечта за мир реалност. Цанко Цолов", "date": "2017.12.06", "title": "AFP: Бенямин Нетаняху приветства решението на Доналд Тръмп да признае Ерусалим за столица на Израел"}
{"url": "http://www.focus-news.net/news/2017/12/06/2464695/burgas-ledenata-parzalka-na-ploshtad-troykata-veche-raboti.html", "text": "Ледената пързалка на площад \"Тройката\" в Бургас работи. Това Съобщиха от Община Бургас. Допускат се групи до 100 души от съображения за безопасност, от 10.00 на всеки два часа - в 12, 14, 16, 18 и последно в 20 часа. Пързалката разполага с 200 чифта кънки различен размер. Карането ще е 60 минути, а в промеждутъците ще се извършва почистване, полиране и допълнително замразяване, тъй като температурата на въздуха е сравнително висока.   \r\n„Слушайте инструкторите, за да няма инциденти!“, посочват още от Общината.", "date": "2017.12.06", "title": "Бургас: Ледената пързалка на площад \"Тройката\" вече работи"}
{"url": "http://www.focus-news.net/news/2017/12/06/2464696/hamas-reshenieto-na-donald-tramp-otvarya-portite-na-ada-za-intersite-na-sasht-v-regiona.html", "text": "Палестинската организация Хамас заяви, че с решението си да признае Ерусалим за столица на Израел, американският президент Доналд Тръмп е „отворил портите на ада“ за американските интереси в региона, предава AFP\r\nТова е обявил един от лидерите на палестинското движение малко след заявлението на Доналд Тръмп. Организацията също така призова арабските и ислямски държави да „прекратят икономическите си и търговски връзки със САЩ” като знак на несъгласие с решението на Белия дом.  Цанко Цолов", "date": "2017.12.06", "title": "Хамас: Решението на Доналд Тръмп „отваря портите на ада“ за интерсите на САЩ в региона"}
{"url": "http://www.focus-news.net/news/2017/12/06/2464697/slavcho-velkov-bsp-za-balgariya-trevozhni-sa-faktite-ot-doklada-na-natsionalnoto-byuro-za-kontrol-na-srs-ta-za-2016-g.html", "text": "Тревожни са фактите от доклада на Националното бюро за контрол на СРС-та за 2016 г. Това коментира за Радио „Фокус“ Славчо Велков, народен представител от „БСП за България“ и заместник-председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения. „Изводите са, че това, което чухме днес в зала от ръководителя на бюрото за контрол на СРС-та, е изключително тревожно, че у нас има достатъчно случаи за безконтролно прилагане на СРС-та към определени групи граждани – политици, магистрати и стотици обикновени граждани и трябва да мислим как този проблем да бъде преодолян\", заяви Славчо Велков и допълни, че проблемът може да бъде преодолян с промяна в законодателната уредба, както и чрез създаване на възможност на бюрото да ползва материалите с исканията. \"Тоест, обосновката за прилагане на СРС и без да се пречи на неговата работа\", аргументира се Велков.", "date": "2017.12.06", "title": "Славчо Велков, \"БСП за България\": Тревожни са фактите от доклада на Националното бюро за контрол на СРС-та за 2016 г."}
{"url": "http://www.focus-news.net/news/2017/12/06/2464698/borislav-sarafov-zastava-nachelo-na-natsionalnata-sledstvena-sluzhba-obzor.html", "text": "С пълно единодушие Прокурорската колегия на Висшия съдебен съвет (ВСС) избра Борислав Сарафов за директор на Националната следствена служба (НСлС). Той получи подкрепа на всички 11 членове на колегията, а до процедурата се стигна след като бившия директор Евгени Диков оваканти мястото, защото бе избран и встъпи в длъжност в настоящия състав на ВСС. \r\nСарафов бе единственият кандидат за поста, а номинацията му дойде от членовете на Прокурорската колегия Евгени Диков, Пламена Цветанова, Пламен Найденов, Даниела Машева и главния прокурор Сотир Цацаров. Те се мотивираха с професионалните и нравствени качества на Борислав Сарафов, както и с неговия управленски опит като заместник на главния прокурор при ВКП, а преди това като административен ръководител на Апелативната специализирана прокуратура (АСпП). В предложението се обръща и голямо внимание, че АСпП е изградена и първоначално администрирана под негово ръководство. Акцентира се и на умението на кандидата да отстоява позиции и носи отговорност, и изградения от него авторитет.\r\nПреди да бъде гласувана кандидатурата му, съгласно процедурата, Борислав Сарафов защити концепцията си за работа като директор на НСлС и отговори на въпроси на членове на Прокурорската колегия, както и на такива, постъпили от неправителствени и професионални организации. \r\nОсновен \r\nТой заяви решимост натовареността с дела на НСлС да достигне оптимални нива, които да позволят както качествено и срочно разследване по възложените досъдебни производства, така и разумно уплътняване на работното време. \r\nСарафов изведе на преден план и необходимостта от срочно провеждане на конкурси за запълване на свободните щатни длъжности за следователи, както и оптимизиране работата на специализираните отдели. Концепцията му предлага и стриктно прилагане на принципите за специализация, екипност и взаимодействие на следователите с наблюдаващите прокурори, както и все по-активно използване на съвременната форма на разследване – т.нар. JIT (съвместни екипи за разследване). \r\nВ концепцията му са предвидени и мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Според него подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, включително изпирането на пари. \r\nСлед като получи одобрението на магистратите да заеме поста, той даде първия си брифинг като директор на НСлС, на който още веднъж акцентира върху амбицията си да се постигнат обективни и сериозни нива на натовареност, така че да се уплътнява и професионалния капацитет, и работното време на следователите. По думите му важна задача пред него е и активизиране на работата на окръжните следствени отдели. „Предстои много работа, за да възвърне НСлС своя авторитет”, подчерта той. Във връзка с ниската натовареност през предходните 2 години Сарафов поясни: „Статистиката е абсурдна. Не е допустимо трима следователи да изработят за една година едно дело за съд. Не е допустимо и двама следователи, колкото и да са подобрени данните за миналата календарна година, да изработят едно дело за съд. Смятам след една година данните и цифрите да бъдат различни и да бъдат изстреляни нагоре, в положителна посока”. \r\nТой благодари на всички членове на прокурорската колегия за гласуването му доверие с единодушния му избор за директор и пое ангажимент да работи за утвърждаване на авторитета на институцията.\r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г. \r\nИван ЛАЗАРОВ", "date": "2017.12.06", "title": "Борислав Сарафов застава начело на Националната следствена служба (ОБЗОР)"}
{"url": "http://www.focus-news.net/news/2017/12/06/2464699/cnn-emanyuel-makron-osadi-reshenieto-na-donald-tramp-otnosno-erusalim.html", "text": "Френският президент Еманюел Макрон изрази съжалението си относно признаването на Ерусалим за столица на Израел от страна на САЩ, предава CNN. Френският държавен глава е на посещение в Алжир, като малко след като в сряда американският президент Доналд Тръмп обяви решението си, Макрон подчерта, че действията на Белия дом „противоречат на международното право“. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.    Цанко Цолов", "date": "2017.12.06", "title": "CNN: Еманюел Макрон осъди решението на Доналд Тръмп относно Ерусалим"}
{"url": "http://www.focus-news.net/news/2017/12/06/2464700/manoil-manev-gerb-politicheskoto-zaigravane-sas-sluzhbite-za-sigurnost-ne-e-nay-dobriyat-darzhavnicheski-hod.html", "text": "Политическото заиграване със службите за сигурност в такава обстановка, в която се намира Европа и България, не е най-добрият държавнически ход. Това каза за Радио „Фокус“ Маноил Манов, депутат от ГЕРБ и член на парламентарната Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения. „Нашата държава се нуждае от силни служби, които да гарантират спокойствието на гражданите. Трябва да има граждански и институционален контрол, но не трябва да се уронва престижа на цялата система. Не бива да се обвинява цялата система. Днес тя бе неглижирана за обслужване на визията на някакъв човек, което не бива да се допуска“ коментира Маноил Манов от ГЕРБ. Той допълни, че СРС-тата са двустранна тема – това е едно от най-силните оръжия на службите за гарантиране на правов ред, но засягат правата и свободите на гражданите, които трябва да бъдат защитавани деполитизирано и с визия за морал.", "date": "2017.12.06", "title": "Маноил Манев, ГЕРБ: Политическото заиграване със службите за сигурност не е най-добрият държавнически ход"}
{"url": "http://www.focus-news.net/news/2017/12/06/2464701/oon-statutat-na-erusalim-tryabva-da-bade-opredelen-v-pregovori-mezhdu-izrael-i-palestinskata-avtonomiya.html", "text": "Генералният секретар на ООН Антониу Гутериш заяви, че статутът на Ерусалим трябва да бъде определен в преговори между Израел и Палестинската автономия, предава AFP. \r\n„От първия си ден начело на организацията, непрестанно бях против всякакви едностранни действия, които биха подкопали възможността за постигане на мир между Израел и палестинците“, се казва в изявлението на португалския политик. \r\n„Ерусалим е проблем, който трябва да бъде разрешен на базата на преговори между засегнатите страни и чрез адекватни резолюции на Съвета за сигурност и Общото събрание на ООН, които отчитат легитимните права и на палестинците и на Израел“, допълни генералният секретар. \r\nИзявлението му бе направено малко след като Доналд Тръмп призна Ерусалим за столица на Израел. Агенция „Фокус“ припомня, че по-рано Вашингтон официално призна Ерусалим като столица на Израел, решение което предизвика остри реакции още по-рано през деня, преди Тръмп да обяви официално решението си. Скоро след края на изявлението на американския президент, предприетата от него стъпка бе осъдена скоропостижно от 14 държави, сред които Русия, Саудитска Арабия, Иран, Турция, Франция, Германия, Великобритания. Очаква се още страни да осъдят действията на Белия дом. От своя страна израелският премиер Бенямим Нетаняху приветства решението.    Цанко Цолов", "date": "2017.12.06", "title": "ООН: Статутът на Ерусалим трябва да бъде определен в преговори между Израел и Палестинската автономия"}
{"url": "http://www.focus-news.net/news/2017/12/06/2464717/plovdiv-na-7-mi-dekemvri-shte-badat-zapaleni-svetlinite-na-kolednata-elha-v-rayon-trakiya.html", "text": "На 7-ми декември ще бъдат запалени светлините на коледната елха в район „Тракия“ в Пловдив. Това каза за Радио „Фокус“ – Пловдив районният кмет Костадин Димитров. По думите му символичното запалване на светлините ще се проведе от 17.30 часа. \r\nИ тази година ще бъде спазена традицията район „Тракия“ да посрещне Рождество Христово и Нова година с украсено празнично дърво на площада пред „Форума“. Деца  от училище „Димитър Матевски“ ще зарадват присъстващите със своите изпълнения, а накрая всички ще се хванат на празнично хоро.\r\nТони МИХАЙЛОВ", "date": "2017.12.06", "title": "Пловдив: На 7-ми декември ще бъдат запалени светлините на коледната елха в район „Тракия“"}
{"url": "http://www.focus-news.net/news/2017/12/06/2464718/muzeyniyat-ekspert-i-izsledovatel-veneta-milusheva-tsarkvata-sveti-nikola-v-sapareva-banya-e-edna-ot-nay-starite-v-regiona.html", "text": "Църквата „Свети Никола” в Сапарева баня е една от най-старите в региона. Това каза пред Радио „Фокус” – Кюстендил музейният експерт и изследовател Венета Милушева. Храмът е разположена в центъра на Сапарева баня, където някога се е намирал античният град Германея. Руините са разкрити през 1837 година, когато жителите започват да копаят основи, за да си построят християнски храм, и попадат на стари зидове. При разчистването се установява, че това са основите на ранна християнска църква, преустроявана неколкократно. Според нейните изследователи, църквата е построена през XII-XIII век. \r\nВ края на XIX в. в археологическия музей в град София бил изпратен престолен камък от светия олтар на църквата, на който е разчетен надпис с годината – 1160 г. „Средновековната църквата „Свети Никола“, макар и да е била частично разрушена, е един от малкото оцелели до наше време и добре запазени средновековни паметници в Западна България. Старината е цялостно реставрирана през 1937 година”, каза Венета Милушева. По думите й църквата е обявена за архитектурно-строителен паметник на културата от национално значение.\r\nВенцеслав ИЛЧЕВ", "date": "2017.12.06", "title": "Музейният експерт и изследовател Венета Милушева: Църквата „Свети Никола” в Сапарева баня е една от най-старите в региона"}
{"url": "http://www.focus-news.net/news/2017/12/06/2464719/sliven-bchk-sabira-sredstva-za-zakupuvane-na-termo-leglo-za-neonatologichnoto-otdelenie-na-mbal-d-r-ivan-seliminski.html", "text": "Тази година традиционната Коледна кампания, която се организира от Областния съвет на Българския Червен кръст в Сливен, ще се състои до 28 декември. Това съобщиха от секретариата на БЧК в областта. Една от целите на кампанията е да бъдат набрани средства за закупуване на термо легло за Неонатологичното отделение на МБАЛ ”Д-р Иван Селимински”АД Сливен.Термо леглото се използва за адаптиране  на недоносени деца от престоя им в кувьоз към нормално легло, като им осигурява необходимия температурен комфорт.\r\nВ акцията на участниците ще се предложат картички, изработени от Веселина Гидикова от 5 б и Евгения Георгиева от 5 а клас на ППМГ ”Добри Чинтулов” в нашия град. Рисунките на двете момчета са дарени специално за кампанията „Деца помагат на деца”.Картичките ще се продават от доброволци на организацията и в офиса на БЧК –  Сливен на ул.”Генерал Столипин” 5.\r\nКоледната кампания включва и подготвяне на коледни подаръци, които ще бъдат раздадени на деца сираци, полусираци от училищата в сливенска област, от центрове за настаняване от семеен тип, дневни центрове и други социални услуги,  на деца в болнични заведения.", "date": "2017.12.06", "title": "Сливен: БЧК събира средства за закупуване на термо легло за Неонатологичното отделение на МБАЛ ”Д-р Иван Селимински”"}
{"url": "http://www.focus-news.net/news/2017/12/06/2464720/veliko-tarnovo-blagotvoritelna-kampaniya-dari-kniga-zaradvay-dete-za-koleda-organizira-atelie-istoriya-i-pamet.html", "text": "Благотворителна кампания „Дари книга, зарадвай дете за Коледа!“ за трета поредна година организира Ателие „История и памет“ във Велико Търново. Това съобщи за Радио „Фокус“ – Велико Търново Теодора Желева, председател на  Ателието. Тя посочи, че кампанията има за цел да събере детски книги, учебни помагала, пъзели, албумчета и книжки за оцветяване, с които да бъдат зарадвани децата от Центъра за настаняване от семеен тип. Началото на кампанията бе дадено на 4 декември, като събирането на книжки ще продължи до 20 декември. „Елхата от книги“ е позиционирана във фоайето пред Деканата на Исторически факултет. Теодора Желева отбеляза, че не случайно са избрали тази година да дарят книги на Центъра за настаняване от семеен тип. \r\n„Чухме слух, че те искат да реставрират своята библиотека. Това бе едната причина да изберем Центъра за настаняване от семеен тип. Другата причина бе нашето желание да помогнем на възможно най-много деца. Тъй като досега сме дарявали на великотърновската болница и на Помощното училище „Теодосий Търновски“, искахме тази година да е по-различна институция. А и семейството, както и книгата, като ценности, са много важна за формирането на децата“, допълни Теодора Желева. Тя отбеляза, че кампания се превърнала в традиция за Ателие „История и памет“. „Образованието за нас е наистина много важна ценност и ние, като носители на тази ценност, решихме отново да направим „Елха от книги“.  За нас книгата  е символ на непознатото и на чуждото. Книгата те пренася в други светове и е един от носителите на образованието през вековете. Затова организираме тази инициатива всяка година“, посочи Теодора Желева. \r\nТя посочи, че около 30 книги вече са събрани в рамките на  кампанията, като е дарена предимно художествена литература, сред която могат да се видят приказките на Андерсен, стихотворенията на Ботев и творчеството на Иван Вазов. Дарени са и книжки за оцветяване. Теодора Желева изрази надежда до края на кампанията да се събере и научна литература, за да имат възможност децата да се докоснат на такъв тип литература. По думите й инициативата все по-голяма набира все по-голяма популярност. В благотворителната кампания освен преподаватели и студенти от университета, вече се включват и местни организации. Миналата година студентите от Ателие „История и памет” дариха над 100 книги и играчки на Детското отделение към МОБАЛ „Д-р Стефан Черкезов“ и на децата от Центъра за настаняване от семеен тип 2 във Велико Търново. Дарението си  в Детското отделение на болницата те направиха на връх Игнажден. Над 20 от събраните книги бяха дарени на  Центъра за настаняване от семеен тип 2 във Велико Търново.\r\nНадежда КРЪСТЕВА", "date": "2017.12.06", "title": "Велико Търново: Благотворителна кампания „Дари книга, зарадвай дете за Коледа!“ организира Ателие „История и памет“"}
{"url": "http://www.focus-news.net/news/2017/12/06/2464721/washington-post-donald-tramp-prizna-erusalim-za-stolitsa-na-izrael-v-protivorechie-s-desetiletnata-amerikanska-politika.html", "text": "Американският президент Доналд Тръмп формално призна Ерусалим за столица на Израел, незачитайки множеството предупреждения от съюзници на САЩ и държави в Близкия изток, пише Washington Post, като определя действията на държавния глава като рискови. По-рано Тръмп подчерта, че тази му стъпка няма да бъде пречка за мирния процес между Израел и Палестинската автономия. \r\nПо време на обръщението си в сряда, Тръмп подчерта, че решението за признаване на Ерусалим за израелска столица се е забавило твърде много, след като в продължение на повече от две десетилетия мирното споразумение с оставало недостижимо за засегнатите страни.\r\nКоментирайки бездействието на неговите предшественици по въпроса, президента коментира, че „на някои от тях (бившите президент – б.р.) им е липсвал куража“ за такова действие. „Но както и да е, повече от две десетилетия няма напредък за продължаващите мирни преговори“, подчерта той. \r\n„Глупаво е да се смята, че повтарянето на същата формула отново и отново ще доведе до различен или по-добър резултат\", завърши Тръмп.   Цанко Цолов", "date": "2017.12.06", "title": "Washington Post: Доналд Тръмп призна Ерусалим за столица на Израел в противоречие с десетилетната американска политика"}
{"url": "http://www.focus-news.net/news/2017/12/06/2464722/al-arabiya-svetovnite-sili-preduprediha-sasht-che-priznavaneto-na-erusalim-za-stolitsa-na-izrael-shte-tlasne-blizkiya-iztok-v-nov-konflikt.html", "text": "Саудитската правителствена медия Al Arabiya публикува снимка на джамията „Ал Акса“ в Ерусалим, под която е написано следното: „Облаците се сгъстиха над „Храмовия хълм“ в Стария град на Ерусалим“. По-нататък в материала на агенцията се акцентира върху негативната реакция на световната общност за хода на Белия Дом да признае официално Ерусалим за столица на Израел и да премести посолството на САЩ в страната от Тел Авив в Свещения град. \r\nПревод и редакция:", "date": "2017.12.06", "title": "Al Arabiya: Световните сили предупредиха САЩ, че признаването на Ерусалим за столица на Израел ще тласне Близкия Изток в нов конфликт"}
{"url": "http://www.focus-news.net/news/2017/12/06/2464723/irna-iran-osadi-deystviyata-na-sasht-za-priznavane-na-erusalim-za-stolitsa-na-izrael.html", "text": "Министерството на външните работи на Иран излезе със съобщение по темата за официалното признаване на Ерусалим за столица на, както пише агенцията, ционисткия режим, анонсирано от американския президент Доналд Тръмп по-рано в сряда. Техеран осъжда категорично действията на Вашингтон и ги определя като нагло нарушение на международното право и резолюциите на ООН, предава IRNA.\r\n„Всеизвестно е, че ционисткия режим предприе различни ходове, за да разшири доминацията си върху града, изгонвайки коренното му население, окупирайки земята, юдифицирайки града, с цел да промени демографската му картина, да разруши светите места на мюсюлманите и реликвите им.... Те сложиха ограничения за поклоничеството на мюсюлманите и иззеха правата на палестинското мирно население“, пише в съобщението.\r\n„Иран винаги е предупреждавал, че основната причина за разрушаването на сигурността и стабилността в Близкия Изток е за да продължи американската окупация. Подкрепата на САЩ за Израел цели отнемането на основните човешки права на палестинците и осуетяването на усилията им за основаване на собствена държава със Свещения град като столица“, допълват от иранското външно ведомство. \r\nПревод и редакция:", "date": "2017.12.06", "title": "IRNA: Иран осъди действията на САЩ за признаване на Ерусалим за столица на Израел"}
{"url": "http://www.focus-news.net/news/2017/12/06/2464724/daily-sabah-svetat-othvarlya-nezakonnite-deystviya-na-tramp-za-priznavane-na-erusalim-za-stolitsa-na-izrael.html", "text": "Турското проправителствено издание Daily Sabah също излезе с коментар за признаването на Ерусалим за столица на Израел от страна на САЩ. Изданието акцентира върху реакцията на световната общност за спорния ход на Доналд Тръмп и се отнася към решението му, като към нелегален акт, противоречащ на международното право и резолюциите на ООН.\r\nПревод и редакция:", "date": "2017.12.06", "title": "Daily Sabah: Светът отхвърля „незаконните“ действия на Тръмп за признаване на Ерусалим за столица на Израел"}
{"url": "http://www.focus-news.net/news/2017/12/06/2464725/al-jazeera-donald-tramp-ne-se-saobrazi-s-preduprezhdeniyata-i-napravi-bezrazsaden-hod-za-erusalim.html", "text": "Катарската авторитетна телевизия Al Jazeera излезе със силно критичен материал относно решението на Доналд Тръмп да признае Ерусалим за столица на Израел. Медията, осветяваща арабо-израелския конфликт от десетилетия, заема ясна позиция в полза на палестинците и определя действието на американската администрация като „безразсъдно“, „незаконно“ и опасно, като в доказателство за това представя гледните точки на десетки близкоизточни авторитети, предричащи възникването на ново огнище на конфликт, вероятно въоръжен.\r\nОсновната позиция на Al Jazeera може да бъде обобщена с изказването на Саиб Ерекат, един от лидерите на Палестинската автономия, твърдящ, че САЩ “са унищожили възможността за постигане на мирно споразумение“ и са „тласнали региона към хаос и насилие“.\r\nПревод и редакция:", "date": "2017.12.06", "title": "Al Jazeera: Доналд Тръмп не се съобрази с предупрежденията и направи „безразсъден ход за Ерусалим“"}
{"url": "http://www.focus-news.net/news/2017/12/06/2464726/sport-zavarshiha-parvite-poluvremena-na-machovete-ot-shampionskata-liga.html", "text": "Завършиха първите полувремена на мачовете от последния 6-и кръг на груповата фаза на Шампионската лига. Резултатите:\r\nЛивърпул – Спартак Москва 3:0\r\nМарибор – Севиля 1:0\r\nФейенорд – Наполи 1:1\r\nШахтьор Донецк – Манчестър Сити 2:0\r\nПорто – Монако 3:0\r\nРед Бул Лайпциг – Бешикташ 0:1\r\nРеал Мадрид – Борусия (Дортмунд) 2:1\r\nТотнам – АПОЕЛ (Никозия) 2:0", "date": "2017.12.06", "title": "Спорт: Завършиха първите полувремена на мачовете от Шампионската лига"}
{"url": "http://www.focus-news.net/news/2017/12/06/2464727/tolonews-hodat-na-donald-tramp-za-priznavane-na-erusalim-za-stolitsa-na-izrael-predizvika-gneva-na-palestintsite.html", "text": "Афганистанската медия Tolo News също публикува материал относно решението на американския президент Доналд Тръмп да признае Ерусалим за столица на Израел. Редакцията се ограничава да маркира реакциите на ключовите играчи на световната арена и отбелязва „яростта“ на палестинците от хода на Вашингтон.\r\nПревод и редакция:", "date": "2017.12.06", "title": "ToloNews: Ходът на Доналд Тръмп за признаване на Ерусалим за столица на Израел предизвика „гнева“ на палестинците"}
{"url": "http://www.focus-news.net/news/2017/12/06/2464728/daily-news-egypt-tramp-prizna-erusalim-za-stolitsa-na-izrael-deset-zadarzhani-palestintsi-po-vreme-na-demonstratsiite-sreshtu-reshenieto-sred-tyah-e-generalniyat-sekretar-na-fatah.html", "text": "Египетското англоезично издание Daily News Egypt излезе с материал за решението на Доналд Тръмп да признае Ерусалим за столица на Израел, в който отбелязва изказванията на основните играчи на международната арена и се въздържа от заемането на определена позиция по въпроса.\r\nОсвен това, от изданието пишат, че най-малко 10 палестинци са задържани по време на демонстрациите срещу американското решение, като сред тях е генералният секретар на „Фатах“ за Ерусалим. Според данни на редакцията в Ерусалим в момента има сблъсъци между палестинци и израелските сили за сигурност.\r\nПревод и редакция:", "date": "2017.12.06", "title": "Daily News Egypt: Тръмп призна Ерусалим за столица на Израел, десет задържани палестинци по време на демонстрациите срещу решението, сред тях е генералният секретар на „Фатах“"}
{"url": "http://www.focus-news.net/news/2017/12/06/2464729/istoricheski-den-ili-sboguvane-s-mira-kak-reagiraha-izraeltsi-i-palestintsi-na-reshenieto-na-donald-tramp-za-erusalim-obzor.html", "text": "Държавният глава на САЩ Доналд Тръмп изнесе дългоочаквана ключова реч, с която - както очакваха мнозина анализатори, постави точка на близо 70-годишната политическа линия на Вашингтон за израелско-палестинския конфликт. \r\nАмериканският президент „призна реалността“, че Ерусалим отдавна е столица на Израел, и обяви решението си за преместване на дипломатическата мисия на САЩ от Тел Авив в града, който десетилетия наред остава ябълката на раздора между израелци и палестинци. Нещо повече – подобни стъпки вече бяха изтълкувани като ясен сигнал за отказа на Вашингтон от двудържавното решение на конфликта в региона. \r\nНовата политика на САЩ предизвиква похвала и критика: израелският министър-председателя Бенямин Нетаняху говори за \"исторически ден\", докато Организацията за освобождение на Палестина видя в стъпките на Тръмп тоталното \"унищожаване\" на единствения път за постигане на траен мир между двата народа. \r\nВ часовете след обявяването на решението на лидера на Белия дом, атмосферата в Израел е пропита с еуфория, критика и страх. Преди всичко бяха изречени думи за нова ера, за началото на нова, произраелска политическа линия на САЩ. В Ерусалим бяха издигнати плакати: \"Masel tov (фраза на иврит, която се използва за приветствие) за Вашето решение да преместите посолството си в Ерусалим\". Израелците вероятно има защо да са благодарни на Тръмп. В крайна сметка, той изпълни точно това, което обеща в рамките на предизборната си кампания. \r\n\"Това е исторически ден\", заяви премиерът Бенямин Нетаняху след ключовата реч на американския държавен глава. \"Решението на президента е важна стъпка към мира, защото такъв не може да има, ако Ерусалим не е столица на Израел\", подчерта Нетаняху. Същевременно той призова и други държави да последват примера на САЩ и също да преместят дипломатическите си мисии в града. \"Няма да има промяна в статуквото на Светите места\", бяха думите, които израелският премиер изрече неотдавна. Но дали наистина ще е така?\r\nВ стъпката на президента на САЩ Нетаняху видя признаване на националната и историческа идентичност на Израел. Опозиционният политик Яир Лапид от партията \"Йеш Атид\" приветства решението на Тръмп, заявявайки, че е било крайно време да бъде постъпено по \"правилен\" начин. А лидерът на \"Ликуд\" Йехуда Глик призова израелците да не се страхуват от заплахите на \"терористите\".\r\nНо от израелска страна има и такива, които не биха искали сигурността на страната, за която се борят от самото й създаване на 14 май 1948 г., да бъде поставяна на карта заради резкия завой в близкоизточната политика на ексцентричния лидер в Белия дом. Още в началото на седмицата група бивши израелски дипломати, академици и активисти написаха в писмо до специалния пратеник на САЩ Джейсън Грийнблат, в което изразиха притесненията си за (тогава все още) намеренията на Тръмп.\r\nЩо се отнася до израелците извън политическата сцена, за мнозина от тях желанието на САЩ да преместят посолството си остава неразбираемо. Причините не са трудно обясними в контекста на въпроса: струва ли си рискът от нова вълна на насилие в Ерусалим? Всъщност, въпреки емоционалните медийни коментари, т.нар. Трета интифада от периода 2015-2016 г. дори не представляваше истинско въстание на палестинците, а поредица от изолирани атаки срещу израелците, извършени с хладни оръжия. Не бива да се забравя, че от кръвопролитните сблъсъци в Стария град, провокирани от решението на израелските власти да наложат допълнителни мерки за сигурност там, са минали едва няколко месеца. Не е изключено сега отново да настъпят промени в ситуацията със сигурността. \r\nДоналд Тръмп понесе остра критика от арабския свят и - разбираемо, най-вече от страна на самите палестинци. Президентът на автономията Махмуд Абас отхвърли ролята на САЩ като посредник за мира в Близкия изток.\"Тези мрачни и неприемливи мерки умишлено подкопават всички мирни усилия\", бяха думите, които Абас изрече в рамките на телевизионно обръщение след речта на американския президент. \r\nСпоред главния преговарящ Саеб Ерекат Тръмп \"унищожи всяка възможност за двудържавното решение\" на израелско-палестинския конфликт. Видимо разстроен, Ерекат коментира пред медии, че този ход от страна на Вашингтон е изцяло в ущърб на мирния процес между Израел и палестинците. С тази стъпка Тръмп затвори вратите за преговорите, изрази увереност Ерекат, като същевременно подчерта, че не вярва на уверенията на Вашингтон в продължаващата им подкрепа за постигане на мира между израелци и палестинци.", "date": "2017.12.06", "title": "\"Исторически ден\" или сбогуване с мира: Как реагираха израелци и палестинци на решението на Доналд Тръмп за Ерусалим (ОБЗОР)"}
{"url": "http://www.focus-news.net/news/2017/12/06/2464730/pozitsiya-na-ministerstvoto-na-vanshnite-raboti-na-republika-balgariya-otnosno-erusalim.html", "text": "Статутът на Йерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии. \r\nВсяка промяна на статута на Йерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес. \r\nВ качеството си на страна-членка на ЕС България ще остане ангажирана с регионалните и международните партньори, в това число с „Квартета” за Близкия изток, в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност. \r\n                                                                                                                            06.12.2017 г.   \r\nМинистерство на външните работи на Република България", "date": "2017.12.06", "title": "Позиция на Министерството на външните работи на Република България относно Ерусалим"}
{"url": "http://www.focus-news.net/news/2017/12/06/2464731/tass-egipet-osadi-kategorichno-reshenieto-na-sasht-otnosno-erusalim-i-predupredi-za-posledstviyata-ot-nego.html", "text": "Кайро осъди категорично решението на американския президент Доналд Тръмп да признае Ерусалим за столица на Израел. В обнародваното в сряда заявление от Министерството на външните работи на Египет се заявява, че едностранното приемане на подобни решения е недопустимо, тъй като „те противоречат на всички международни резолюции“, предава ТАСС.\r\n„Приемането на такива решения едностранно няма да измени статута на града като намиращ се под окупация, но противоречи на резолюциите на ООН, забраняващи всички действия, водещи към изменение на статуквото в Ерусалим“, отбелязва се в комюникето.\r\nОт египетското външно ведомство предупреждават, че решението на американската администрация ще има непредсказуеми последствия за стабилността в региона, тъй като то „наранява чувствата на арабите и мюсюлманите, отчитайки духовния, културния и историческия статут на Ерусалим и ще се отрази негативно на бъдещия мирен процес между палестинците и и израелтяните“.\r\n„Статутът на Ерусалим е един от ключовите въпроси за разрешаването на ситуацията в близкоизточния регион и неговата съдба трябва да бъде определена изключително чрез преговори между заинтересованите страни“, подчертават от Кайро.\r\nПревод и редакция:", "date": "2017.12.06", "title": "ТАСС: Египет осъди категорично решението на САЩ относно Ерусалим и предупреди за последствията от него"}
{"url": "http://www.focus-news.net/news/2017/12/06/2464732/tass-germaniya-ne-podkrepi-reshenieto-na-donald-tramp-za-erusalim.html", "text": "Германия не е съгласна с решението на президента на САЩ Доналд Тръмп да признае официално Ерусалим за столица на Израел. Това заяви в сряда германският канцлер Ангела Меркел, цитирана от нейният говорител Щефан Зайберт в социалната мрежа „Туитър“, предава ТАСС.\r\n„Федералното правителство не поддържа тази позиция, тъй като статутът на Ерусалим трябва да бъде обсъден в рамките на „формулата за две държави“, подчертава Меркел.\r\nРазрешаването на израело-палестинския конфликт чрез принципа за две държави (Израел и Палестина) винаги е била официалната позиция на Берлин.\r\nПревод и редакция:", "date": "2017.12.06", "title": "ТАСС: Германия не подкрепи решението на Доналд Тръмп за Ерусалим"}
{"url": "http://www.focus-news.net/news/2017/12/06/2464733/tass-hamas-predupredi-za-opasni-posledstviya-za-interesite-na-vashington-v-blizkiya-iztok-zaradi-reshenieto-na-donald-tramp-za-erusalim.html", "text": "Една от водещите палестински сили – ислямисткото движение „Хамас“ – предупреди за опасни последствия за интересите на Вашингтон в Близкия Изток от решението на американския президент Доналд Тръмп да премести посолството на САЩ в Израел от Тел Авив в Ерусалим, предава ТАСС.\r\nДействието на Белия Дом е „неприкрита агресия против палестинския народ“, се отбелязва в документа. Според думите на „Хамас“,“решението на Тръмп ще открие вратата на ада пред американските интереси в региона“.\r\nПревод и редакция:", "date": "2017.12.06", "title": "ТАСС: „Хамас“ предупреди за опасни последствия за интересите на Вашингтон в Близкия Изток заради решението на Доналд Тръмп за Ерусалим"}
