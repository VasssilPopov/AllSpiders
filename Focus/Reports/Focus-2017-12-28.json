{"url": "http://www.focus-news.net/news/2017/12/28/2471709/predstoyashti-mezhdunarodni-sabitiya-za-29-dekemvri-agentsiya-fokus.html", "text": "Очаква се приключване на евакуацията на тежко болните цивилни от държания от опозицията район Дума в Сирия. \r\n***  Политическата криза в Перу продължава, предизвикана от това, че президентът Педро Пабло Кучински амнистира своя предшественик Алберто Фухимори.\r\n*** В парламента на Южна Африка започват обсъждания между опозиционните партии за начало на процедура по импийчмънта на президента Джейкъб Зума.  \r\n***  Разследването около атентата в Кабул продължава. \r\n***", "date": "2017.12.28", "title": "Предстоящи международни събития за 29 декември ( Агенция „Фокус“ )"}
{"url": "http://www.focus-news.net/news/2017/12/28/2471684/veliko-tarnovo-sdruzhenie-sv-ivan-rilski-shte-razdava-bezplatni-lekarstva-na-sotsialnite-institutsii-i-na-klubovete-na-invalidite-v-obshtinata.html", "text": "Безплатни лекарства на социалните институции и на клубовете на инвалидите в община Велико Търново ще раздава през 2018 година Дарителско сдружение „Св. Иван Рилски“. Това съобщи за Радио „Фокус“ – Велико Търново Благовеста Факирова, председател на Сдружението. Тя посочи, че дейностите ще се осъществяват по проект, с който ще кандидатстват за одобрение пред една от големите фармацевтични компании в България. „Ще представим проекта в началото на следващата година и ако бъдем одобрени, ще получим безвъзмездно лекарства, които ще раздадем на клубовете на инвалида и на социалните обекти“, посочи Благовеста Факирова.\r\nТази година Дарителско сдружение „Св. Иван Рислки“ отбеляза 20 години от създаването си. Част от дейностите на сдружението през годините са свързани с провеждане на социална политика, насочена изцяло към децата и към възрастните хора. В продължение на пет години бе реализиран проектът „С грижа за възрастните хора“, благодарение на който социални институции от общината и социално слаби лица от 20 великотърновските села получаваха безвъзмездно лекарства от първа необходимост, без лекарско предписание. В пенсионерските клубове по населените места бяха предоставени и апарати за кръвно наляга и глюкомери за кръвна захар.\r\nНадежда КРЪСТЕВА", "date": "2017.12.28", "title": "Велико Търново: Сдружение „Св. Иван Рилски“ ще раздава безплатни лекарства на социалните институции и на клубовете на инвалидите в общината"}
{"url": "http://www.focus-news.net/news/2017/12/28/2471685/pernik-svetovniyat-i-evropeyski-shampion-po-borba-i-trenyor-v-sk-minyor-ivo-angelov-e-sportist-na-godinata-za-obshtinata.html", "text": "Световният и европейски шампион по борба и треньор в СК \"Миньор\" Иво Ангелов спечели поредния си приз за тази година. На специална церемония в Двореца на културата беше определен за спортист № 1 на Перник за 2017 година. За своите постижения през годината той беше класиран чрез гласуване в традиционната анкета на Община Перник и местните журналисти от общо 26 номинирани спортисти. Това съобщиха от пресцентъра на Общината.\r\nОтличието му беше връчено лично от кмета на Община Перник Вяра Церовска. \"Когато говорим за него, изпитваме невероятно чувство на гордост, уважение и обич, защото той е един млад, талантлив, всеотдаен и в същото време много земен човек. За него спортът е кауза и начин да промениш себе си и света към по-добро. Световен и европейски шампион, избран е за най-добър борец в света през 2013 г., когато става и Спортист № 1 на България и на Перник\", с тези думи го представи кметът Вяра Церовска. \r\nЕто и последователността на класирането:\r\n2 . Виктория Павлова -  джудо и самбо\r\n3. Виктор Костадинов - волейбол\r\n4. Иван Пачаръзов - ръгби\r\n5. Любомир Данов - шахмат\r\n6. Мирослав Миленков - таекуондо WTF\r\n7. Алекс Тодоров - бокс\r\n8. Тарек Абделслам - борба класически стил\r\n9. Силвио Седевчев - тенис на маса\r\n10. Николай Байряков - борба класически стил\r\nПризовете бяха връчени от кмета Вяра Церовска и зам.-кметовете Денислав Захариев, Севделина Ковачева и Йордан Павлов.", "date": "2017.12.28", "title": "Перник: Световният и европейски шампион по борба и треньор в СК \"Миньор\" Иво Ангелов е спортист на годината за общината"}
{"url": "http://www.focus-news.net/news/2017/12/28/2471686/daily-mail-britanskiyat-vanshen-ministar-osadi-otvratitelniya-teroristichen-akt-v-kabul.html", "text": "Британският министър на външните работи Борис Джонсън определи терористичното нападение в Кабул, при което загинаха десетки хора, като „отвратително“, предава  Daily Mail.\r\n„Аз съм потресен от това отвратително нападение срещу културния център в Кабул, отнело толкова много невинни животи“, заяви Борис Джонсън.  „Ние оставаме твърди в намерението си да помогнем на афганистанския народ на победи тероризма и ще продължим да подкрепяме правителството на Афганистан в търсенето на по-добро бъдеще за народа си“, допълни той.\r\n„Първоначалните доклади предполагат, че „Ислямска държава“ е поела отговорност. Незачитането на човешкото, демонстрирано днес носи всички белези на тяхната омразна идеология, която трябва да бъде борена, където и да бъде открита“, допълни министърът.  Виктор Турмаков", "date": "2017.12.28", "title": "Daily Mail: Британският външен министър осъди „отвратителния“ терористичен акт в Кабул"}
{"url": "http://www.focus-news.net/news/2017/12/28/2471687/slavena-boyadzhieva-obshtina-kazanlak-prez-2018-godina-shte-zapochnat-realnite-deynosti-po-klyuchoviya-za-obshtinata-proekt-za-integriran-gradski-transport.html", "text": "През 2018 година ще започнат реалните дейности по ключовия за Община Казанлък проект за интегриран градски транспорт - етап 1 по Оперативна програма „Региони в растеж 2014 – 2020“, каза по време на обществен обсъждане на Бюджета за 2018 година Славена Бояджиева, директор на Дирекция „Финанси и бюджет“ в Община Казанлък. Това предаде кореспондент на Радио „Фокус“. Проектът е в размер на 3 690 050 лв. В рамките на дейностите, които ще бъдат реализирани в него предстои ремонт на булевард „Розова долина“ от площад „Севтополис“ до улица „Бачо Киро“, закупуване на 7 електробуса за вътрешноградските линии, рехабилитация на 23 автобусни спирки със светещи информационни табла с разписание и въвеждане на информационна система за управление на градския транспорт, което ще осигури цялостна свързаност на мрежата. „Електробусите предлагат високо ниво на обслужване и конкурентни цени за закупуване, както и безспорни екологични ползи“, каза Бояджиева. По проекта се предвижда закупуването на зарядна станция и оборудване за Център за управление със специализиран софтуер и GPS.\r\nСлавяна ГАЙДАРОВА", "date": "2017.12.28", "title": "Славена Бояджиева, Община Казанлък: През 2018 година ще започнат реалните дейности по ключовия за Общината проект за интегриран градски транспорт"}
{"url": "http://www.focus-news.net/news/2017/12/28/2471688/dobrich-holografsko-izobrazhenie-na-rumanskata-kralitsa-mariya-e-nay-novata-atraktsiya-v-darzhavniya-kulturen-institut-kulturen-tsentar-dvoretsa-v-balchik.html", "text": "Холографско изображение на румънската кралица Мария е най-новата атракция в Държавния културен институт – Културен център (ДКИ-КЦ) „Двореца“ в Балчик. Тя бе представена на пресконференция от директора на центъра Жени Михайлова, предаде кореспондентът на Радио „Фокус” – Варна. Посетителите на „Двореца“ вече могат да си направят снимка за спомен с кралицата, която приветства гостите на два езика – български и английски: „Добре дошли в моя кралски дворец!“. „Искахме да възпроизведем образа на кралицата триизмерно (3D). Графичният дизайн успяхме да направим тази година и имаме холограма на кралицата, която ще посреща гостите. Те ще могат да се докоснат до нейната душа, защото тя е едно многообразие от човешки ценности, от хармония, от любов и красота. Тя е една творческа личност. Знаете всички изкуства са били заложени в нейния характер“, каза Жени Михайлова. Първите посетители и разгледали холограмата, въплътила мистичността и духа на румънската кралица, бяха журналисти от местни и национални медии. Холограмата е в кабинета на Фердинанд Румънски, съпругът на кралица Мария Единбург, сега така наречената читалня във вила „Тихото гнездо“. Холограмата представя кралица Мария в по-младите й години, когато е била на възраст около 21 години, за да видят посетителите нейната красота и одухотвореност в пълни им блясък. Идеята се е зародила още преди години при едно посещение в Барселона, където директорът на ДКИ-КЦ „Двореца“ е имала възможност да разгледа подобно изображение на прочутия архитект Гауди. Жени Михайлова каза, че екипът на „Двореца“ е доволен от изпълнението на този проект, който е свързан с една високотехнологична форма на представяне на личност, която вече не е между живите. Фирмата изпълнител е българска, отнело е доста време да бъде изпълнено изображението. Специалистите са разчитали единствено на снимков материал за изображението на румънската кралица. Тъй като идеята е била все пак 3D образът да не е статичен, а да има движение, се е наложило да бъде заснет жив, реален човек и сред моделите е била предпочетена дъщерята на певицата Хилда Казасян. \r\nЖулиета НИКОЛОВА", "date": "2017.12.28", "title": "Добрич: Холографско изображение на румънската кралица Мария е най-новата атракция в Държавния културен институт – Културен център „Двореца“ в Балчик"}
{"url": "http://www.focus-news.net/news/2017/12/28/2471689/plovdiv-blizo-20-izlezli-ot-upotreba-avtomobila-sa-prinuditelno-vdignati-a-nad-100-sa-oblepeni-s-predupreditelen-stiker-v-rayon-severen-ot-nachaloto-na-2017-g.html", "text": "От началото на годината на територията на пловдивския район „Северен“ с предупредителен стикер са облепени общо 113 излезли от употреба автомобили, а 19 са репатрирани. Това съобщи за Радио „Фокус“ – Пловдив районният кмет Ральо Ралев. По думите му в края на месец януари 2018 година ще се проведе поредна акция за репатриране на облепени автомобили, чиито собственици не са изпълнили предписанието за премахването им от общински терени или не са ги въвели в движение.\r\nПрез последните дни служители на район „Северен“, със съдействието на полицията и ОП „Паркиране и репатриране“, са провели последната за годината акция по облепяне на излезли от употреба автомобили. В резултат са съставени 10 констативни протокола. Облепените автомобили с предупредителен стикер са на различни адреси по бул. „България“. След облепяне на автомобилите, собствениците им имат 90-дневен срок, в който следва да преведат автомобилите си в техническо изправно състояние, да ги преместят на частен терен или да ги предадат за разкомплектоване на лицензирани за целта фирми. Вследствие на неизпълнени такива предписания следва акция по репатриране на излезлите от употреба моторни превозни средства.\r\nКметът на район „Северен“ Ральо Ралев призова гражданите да сигнализират, ако забележат излезли от употреба автомобили.\r\nТони МИХАЙЛОВ", "date": "2017.12.28", "title": "Пловдив: Близо 20 излезли от употреба автомобила са принудително вдигнати, а над 100 са облепени с предупредителен стикер в район „Северен“ от началото на 2017 г."}
{"url": "http://www.focus-news.net/news/2017/12/28/2471690/afp-bivshiyat-futbolist-dzhorzh-uea-specheli-prezidentskite-izbori-v-liberiya.html", "text": "Бившата футболна звезда Джордж Уеа спечели балотажите на президентските избори в Либерия, получавайки 61,5% от гласовете, предава  AFP.\r\nУеа успя да победи убедително досегашния вицепрезидент Джоузеф Боакай, получил 38,5% от гласовете. Това бе съобщено от Националната избирателна комисия на страната, след преброяването на 98,1% от бюлетините.  Виктор Турмаков", "date": "2017.12.28", "title": "AFP: Бившият футболист Джорж Уеа спечели президентските избори в Либерия"}
{"url": "http://www.focus-news.net/news/2017/12/28/2471691/krasimira-anastasova-kmet-na-dolni-chiflik-postapleniyata-ot-danaka-varhu-nedvizhimite-imoti-sa-105-ot-planiranite-v-byudzheta-za-2017-g.html", "text": "Постъпленията от данъка върху недвижимите имоти в Община Долни чифлик са 105 % от планираните в бюджета за 2017 година приходи от този данък, а от таксата за битови отпадъци – близо 75 %. Това каза в интервю за Радио „Фокус“ – Варна кметът на Община Долни чифлик Красимира Анастасова. „Относителният дял на изпълнението на приходната част на бюджета за тази година е почти същият като този от миналата. Предприети са сериозни мерки за повишаване на събираемостта на местните приходи – проверки на съответствие на декларирани данни и реално състояние на недвижимите имоти, търсене на съдействие от частни съдебни изпълнители и др.“, допълни кметът.\r\nМарияна ВАЛЕНТИНОВА", "date": "2017.12.28", "title": "Красимира Анастасова, кмет на Долни чифлик: Постъпленията от данъка върху недвижимите имоти са 105 % от планираните в бюджета за 2017 г."}
{"url": "http://www.focus-news.net/news/2017/12/28/2471692/washington-post-donald-tramp-e-uvedomen-za-teroristichnoto-napadenie-v-afganistan.html", "text": "Белият дом съобщи, че президентът на САЩ Доналд Тръмп е уведомен за нападението на „Ислямска държава“ в Кабул, предава  Washington Post.\r\nСъобщава се, че президентът ще продължи да следи ситуацията. Нападението, при което загинаха повече от 40 души и рани още десетки, бе най-последното от нападенията на местното разклонение на екстремистката група. \r\nАфганистанското разклонение на „Ислямска държава“, което се нарича само себе си „Провинция Хорасан“ засили атаките си през последните месеци, макар и халифатът на ислямистите в Сирия и в Ирак да се разпадна.  Виктор Турмаков", "date": "2017.12.28", "title": "Washington Post: Доналд Тръмп е уведомен за терористичното нападение в Афганистан"}
{"url": "http://www.focus-news.net/news/2017/12/28/2471693/pri-investitsionno-namerenie-shte-ima-vtori-lift-na-bansko-obzor.html", "text": "Кабинетът възложи на министъра на околната среда и водите да предприеме всички мерки по екологичното законодателство за изграждането на нова кабинкова линия в ски зона Банско при наличие на инвестиционен интерес. Правителството прие и изменения в Плана за управление на Национален парк „Пирин“, за което настоя кметът на Банско Георги Икономов през ноември. Двете решения дават възможност за изграждане на втори кабинков лифт в Банско при инвестиционен интерес. Промените в Плана за управление на НП „Пирин“ съответстват с решенията на Комитета за световно наследство, които допускат развитие на съоръжения за ски спорт в т. нар. „буферна зона“ на обекта на световното наследство – Пирин, съвпадаща по граници с туристическата зона, за която се отнасят одобрените промени. Те ще позволят на община Банско да изготви план за развитие на туристическата зона, включваща ски зоната над града, която обхваща само 2% от НП „Пирин“.\r\nГласуването беше внесено от министъра на околната среда и водите Нено Димов като извънредна точка в дневния ред на правителственото заседание. Премиерът Бойко Борисов му даде един час, за да се подготви и да изложи предложението си, след което то да бъде гласувано от кабинета. Министър Димов определи решението за втория кабинков лифт като добър сигнал за развитието на ски спорта в България и добра новина за скиорите. Той заяви, че всяко инвестиционно намерение ще мине през ОВОС, екологична оценка и оценка за съответствие. Нено Димов коментира, че не очаква да има проблеми с изграждането на втори лифт на Банско, защото процедурите включват и обществено обсъждане. По думите му всеки, който е заинтересован ще има правото да изкаже своето мнение в процедурата по обществено обсъждане, която е прекалено ясна като законодателство. „Втори лифт на Банско е нещо, което се желае от огромното мнозинство от гражданите. Не мисля, че ще има сериозни спънки в тази посока“ посочи Нено Димов.\r\nПремиерът Бойко Борисов заяви, че правителството е „за“ втори лифт на Банско, но нищо в Пирин няма да се прави без съответните процедури по екологичното законодателство. Според него с решенията си МС е решил два проблема– за изграждане на нов лифт на Банско и за запазване на природата на Пирин. „Не може да се направи една колиба, не хотел – една колиба, без да мине съответната процедура по екологичното законодателство“, категоричен беше премиерът.\r\n„Никой не може да си присвоява правото като единствен говорител и като последна инстанция да говори, че природата на Пирин трябва да бъде спасена. И ние искаме да спасим природата на Пирин, може би от псевдоеколозите“, коментира вицепремиерът Валери Симеонов. Той посочи, че решенията на МС по казуса „Банско“ са сериозна крачка към създаване на условия за планинския туризъм в Пирин. „Предстои да подходим по същия начин по отношение на другите възможни планински курорти в Стара планина, Родопите и Витоша“, посочи вицепремиерът. Валери Симеонов благодари на премиера Бойко Борисов за национално отговорното поведение относно втория лифт на Банско. Министърът на младежта и спорта Красен Кралев уточни, че е взето решение за възстановяване на държавното спортно съоръжение „Заека“ на Витоша. Стартирана е процедура за реконструиране на съоръжението, което има важно значение за обучение на децата и подрастващите.\r\nМинистърът на отбраната Красимир Каракачанов заяви, че решенията за Банско дават възможност за допълнително икономическо развитие на Югозападна България. Според него ако занапред цялостната концепция за развитието на планинския туризъм и в Родопите, Рила, Стара планина и Витоша продължи, това ще бъде от полза за хората, които обичат планината и спорта. Ще осигури поминък, развитие и нормален стандарт на живот на гражданите в тези региони.\r\nГласуването на промените и обсъждането на казуса „Банско“ бяха съпътствани от два протеста. Жители на Банско и околните населени места протестираха на главния път Е-79 край Симитли с настояване за втори лифт в курортния град. Те блокираха за около 20 минути движението. Образува се задръстване от товарни автомобили от около 1 км. Кметът на Банско Георги Икономов заяви, че твърденията, че решението на МС за втория лифт е незаконно, не защитават българския интерес. Контрапротест имаше под прозорците на Министерски съвет. Десетки граждани се събраха на площад „Независимост“ и се обявиха срещу изграждането на втори лифт на Банско. \r\nВ Банско брифинг по темата дадоха министърът на туризма Николина Ангелкова, комисарят по регионална политика на ЕК Корина Крецу и кметът на общината Георги Икономов.\r\nМинистър Ангелкова заяви, че решението на Министерски съвет ще подпомогне Банско да се превърне в целогодишна туристическа дестинация. По думите й тази възможност е свързана и с една от основните цели в работата на Министерството на туризма -  България да е туристическа дестинация за четири сезона. Тя коментира, че изграждането на втори кабинков лифт ще даде възможност за по-екологичен транспорт до планината през цялата година.  Николина Ангелкова посочи още, че всяко бъдещо искане като изграждане на втори кабинков лифт или съпътстваща инфраструктура, следва да премине всички процедури, като ОВОС и други свързани с действащото европейско и национално законодателство. „Това е правилният начин. Искаме успоредно с развитието на туризма да съхраним природата“, заяви министър Ангелкова. „От тук насетне всичко е в ръцете на местните хора и най-вече на концесионера, така че Банско да продължи да се развива  като туристически център“, каза още министърът и благодари на премиера Бойко Борисов за подкрепата, както и на министъра на околната среда и водите Нено Динов. \r\nКорина Крецу заяви, че днешното решение ще позволи на Банско да се развие. „А за мен като ресорен еврокомисар е важно регионите да се развиват“, допълни тя и поясни, че е от изключително значение да има баланс между развитие и спазване на екологичните правила, както и да се запази природата на Банско, с която той е известен.  Еврокомисарят коментира, че курортът е прекрасна дестинация и в момента има много туристи от Сърбия, Македония, Румъния, Турция, както и посетители от Великобритания, Германия. \r\nОт своя страна Георги Икономов каза, че решението касае Банско, но има отношение и към ски туризма, а зад него стоят и всички кметове от област Благоевград. Той допълни, че всяко инвестиционно намерение ще минава през всички необходими екологични оценки и ще бъде гарантирано спазването на законодателството. По думите му няма да се отреже нито едно дърво повече от необходимото.\r\nБиляна ИВАНОВА", "date": "2017.12.28", "title": "При инвестиционно намерение ще има втори лифт на Банско (ОБЗОР)"}
{"url": "http://www.focus-news.net/news/2017/12/28/2471694/daniela-koeva-zam-kmet-na-kazanlak-podobryavane-na-obrazovatelnata-infrastruktura-v-obshtinata-shte-bade-edin-ot-vodeshtite-aktsenti-i-na-byudzhet-2018.html", "text": "Подобряване на образователната инфраструктура в община Казанлък ще бъде един от водещите акценти и на Бюджет 2018. Това каза по време на обществено обсъждане на Бюджета за 2018 година зам.-кметът Даниела Коева, предаде кореспондент на Радио „Фокус“. Работата по проект „Обновяване на образователната инфраструктура в община Казанлък“ по Оперативна програма „Региони в растеж 2014 – 2020“ ще завърши до края на 2019 година. Той е на обща стойност 9 504 532 лв. В рамките на проекта ще бъде извършен основен ремонт, внедряване на мерки за енергийна ефективност и облагородяване на дворните пространства на три детски градини в жк „Изток“ и на пет основните училища в градовете Крън и Шипка, и селата Хаджидимитрово, Овощник и Ръжена. Предстоят и ремонти в Детска градина „Мечо Пух“ и Защитено жилище в село Дунавци.\r\nСред главните инфраструктурни проекти Коева обърна внимание на проекта „Обновяване на градската среда в град Казанлък“, като по Оперативна програма „Региони в растеж“ 2014-2020г. до края 2018г. ще приключи проектът за 5 655 048 лв. в жк. „Изток“ с реконструкция и рехабилитация на 4 улици и обновяване на 2 междублокови пространства.\r\nСлавяна ГАЙДАРОВА", "date": "2017.12.28", "title": "Даниела Коева, зам.-кмет на Казанлък: Подобряване на образователната инфраструктура в общината ще бъде един от водещите акценти и на Бюджет 2018"}
{"url": "http://www.focus-news.net/news/2017/12/28/2471695/ombudsmanat-maya-manolova-pozhelavam-na-vseki-balgarin-da-pazi-nay-vazhnoto-koeto-ima-dostoynstvoto-si.html", "text": "Ако трябва да пожелая нещо на всеки българин за 2018 година, то е да пази най-важното, което има достойнството си. Да се бори за него и за правата си. Това каза омбудсманът Мая Манолова в интервю за Агенция „Фокус“. „Да не премълчава, да не се снишава и да ходи с изправена глава. Това е важно за всеки един от нас поотделно и за България като цяло“, посочи тя. „Омбудсманът винаги е насреща да те хване за ръка, за да се изправиш и да продължиш“, заяви Мая Манолова. „Ще пожелая на българите да имат своите 5 минути, в които да погледат огъня в печката или камината, светлинката на свещичките на елхата, да чуят една коледна песен. Да си дадат сметка кое е важно за тях и това, което ги прави щастливи. Дали присъствието на близките им хора и питката за Коледа не са по-важни от всичко това, към което се стремим и за което тичаме през годината“, каза още омбудсманът. \r\nБиляна ИВАНОВА", "date": "2017.12.28", "title": "Омбудсманът Мая Манолова: Пожелавам на всеки българин да пази най-важното, което има - достойнството си"}
{"url": "http://www.focus-news.net/news/2017/12/28/2471696/stara-zagora-20-000-leva-ot-byudzheta-na-obshtina-kazanlak-za-2018-godina-shte-badat-izpolzvani-za-sazdavane-na-mladezhki-ekopatruli.html", "text": "20 000 лева от Бюджета на Община Казанлък за 2018 година ще бъдат пренасочени от Фонд „Ин витро, който създаде преди години Общината, към Програма за създаване на младежки екопатрули. Това каза по време на обществено обсъждане на Бюджета Славена Бояджиева, директор на Дирекция „Финанси и бюджет“, предаде кореспондент на Радио „Фокус“. „Това е възможно, след като подкрепата за семейства с репродуктивни проблеми бе посочена като един от приоритетите на правителството\", каза Бояджиева. В рамките на проекта ще бъдат наемани млади хора, които ще полагат грижи за опазване на общинската собственост.\r\nСлавяна ГАЙДАРОВА", "date": "2017.12.28", "title": "Стара Загора: 20 000 лева от Бюджета на община Казанлък за 2018 година ще бъдат използвани за създаване на младежки екопатрули"}
{"url": "http://www.focus-news.net/news/2017/12/28/2471697/reuters-na-4-mart-2018-g-v-italiya-shte-se-provedat-parlamentarni-izbori.html", "text": "След като днес парламента на Италия бе разпуснат, правителството насрочи избори за законодателен орган на 4 март 2018 г, предава Reuters.\r\nДатата е определена след срещата между президента на страната Серджо Матарела и министър-председателя Паоло Джентилони, по време на която те разпуснаха парламента.  Виктор Турмаков", "date": "2017.12.28", "title": "Reuters: На 4 март 2018 г. в Италия ще се проведат парламентарни избори"}
{"url": "http://www.focus-news.net/news/2017/12/28/2471698/avtobusite-ot-gradskiya-transport-v-plovdiv-nyama-da-izpalnyavat-izvanredni-kursove-v-novogodishnata-nosht.html", "text": "Автобусите от градския транспорт в Пловдив няма да изпълняват извънредни курсове в новогодишната нощ. Това съобщиха за Радио „Фокус“ – Пловдив от ОП „Организация и контрол на транспорта“. В новогодишната нощ на 2016 година бяха открити пет извънредни линии, които превозваха жителите на града от центъра до всички отдалечени райони. Маршрутите се изпълняваха през интервал от 30 минути за времето между 23.00 и 02.00 часа. Причината сега да няма осигурени автобуси за новогодишната нощ е, че през последните няколко години пътниците в късните часове са били единици.  \r\nОт ръководството на ОП „Организация и контрол на транспорта“ напомнят, че на 31-ви декември и на 1-ви януари автобусите в Пловдив ще се движат с празнично разписание, като в първия ден на 2018 година разписанието им започва от 08.00 часа.\r\nТони МИХАЙЛОВ", "date": "2017.12.28", "title": "Автобусите от градския транспорт в Пловдив няма да изпълняват извънредни курсове в новогодишната нощ"}
{"url": "http://www.focus-news.net/news/2017/12/28/2471422/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Живакът в Южна Корея падна след сравнително меката Коледа и се очаква застудяването в страната да продължи до края на седмицата, пише “Чосун Илбо“.\r\nТемпературата в Сеул е минус два градуса, но се очаква през нощта да достигне до -14. \r\nСтудът ще продължи до края на седмицата. Причината за застудяването е студеният атмосферен фронт, дължащ се на разширяване на  континентален антициклон.\r\nНе се съобщава за отменени полети или за проблеми с трафика.\r\n***\r\nБившият конгресмен-републиканец от щата Тексас Рон Пол заяви, че президентът на САЩ Доналд Тръмп може да се сблъска със силно предизвикателство на изборите за номинация за президент от Републиканската партия през 2020 г. Политикът-либертарианец също така заяви, че американската система е заплашена заради външната политика и дългове на САЩ,  пише The Washington Examiner.\r\n„Системата се разпада. Ние сме на ръба на нещо, подобно на случилото се през 1989 г., когато съветската система се разпада. Надявам се тя да се разпадне мирно като съветската система“, заяви Рон Пол. Той добави, че изключва САЩ да се разпаднат на отделни държави, но очаква преосмисляне на финансовата система и край на „задокеанската империя“ на Вашингтон.\r\n„Смятам, че позицията ни в света и нашата империя ще приключат и се надявам тогава хората да  разберат, че либертарианците имаме отговори“, заяви Рон Пол. Според него „САЩ живеят добре, но на заети пари“ и че цялата система е илюзия „изградена на корпоративен, личен и правителствен дълг“. „Това е икономика на балоните“, уверен е той.\r\n„Тръмп е добра мажоретка. Той е мажоретка на „Уол Стрийт“. Той може да намали, надявам се, данъците и регулациите, но мисля, че проблемите са дълбоки и структурни“, добави политикът-ветеран. \r\nСъщевременно той изрази разочарование от външната политика на Тръмп, особено по отношение на Северна Корея и заради това, че подкрепя Саудитска Арабия в Йемен. „Неговата външна политика е пълно бедствие. \r\nБившият конгресмен заяви, че САЩ са поели по пътя към фашизма. „Няма спиране, когато сме в постоянна война срещу тероризма. Всеки, който смята, че не сме толкова зле, явно не е летял скоро на самолет. Ето това е авторитарен фашизъм в чист вид“, допълни той, имайки предвид проверките на летищата.\r\n***\r\nВърховният духовен лидер на Иран аятолах Али Хаменей разкритикува президента на САЩ Доналд Тръмп, сравнявайки го с бившия президент на страната Роналд Рейгън и добави, че страната му ще издържи всеки американски президент, пише The Hill.\r\n„Рейгън бе и по-мъдър, и по-могъщ от Тръмп. Те предприемат мерки срещу Иран, но къде е Рейгън и колко е мощна Ислямската република днес?“, написа Хаменей на профила с в социалната мрежа „Туитър“. „Правителството на САЩ изразходва неимоверни средства, за да всява раздор сред народа и отнема богатството на региона. По волята на Аллах ние ще отбележим прогрес. По волята на Аллах ние ще разочароваме САЩ на всяка арена“, допълни той. \r\nПо-рано Тръмп заяви, че постигнатото от неговия предшественик Барак Обама ядрено споразумение с Иран е „срамота“.\r\n***\r\nПо данни на водената от САЩ международна коалиция, бореща се срещу „Ислямска държава“, в Ирак и в Сирия остават по-малко от 1000 нейни членове. Това е едва една трета от предишните изчисления от преди три седмици, пише   Daily Sabah.\r\n„Заради коалицията и демонстрираната компетентност на нашите партньори в Ирак и в Сирия се изчислява, че има по-малко от 1000 терористи от „Ислямска държава“, повечето от които са издирвани в пустинните региони на Източна Сирия и Западен Ирак“, съобщава водената от САЩ коалиция в официално свое заявление.\r\n„Можем да ви кажем, че работим с нашите партньори, за да ликвидираме или заловим всички оставащи терористи от „Ислямска държава“,  да разрушим нейните мрежи,  да предотвратим нейната повторна поява, както и да им попречим да избягат в съседните държави“, съобщава командването на коалицията. \r\nПо-рано основният съюзник на сирийския президент Башар Асад Русия съобщи, че основната битка срещу „Ислямска държава“ в Сирия е приключила. Външният министър Сергей Лавров заяви, че ключовата задача на Сирия е да разбие „Джебхат ан Нусра“.\r\n***", "date": "2017.12.28", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/28/2471423/predstoyashti-sabitiya-v-stranata-za-28-dekemvri-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 13.00 часа във фоайето на Министерство на вътрешните работи министър Валентин Радев ще награди трима доброволци, реагирали незабавно на сигнал за пожар в здравна служба и помогнали за безопасното извеждане на хората от сградата.\r\n***\r\nОт 13.00 часа в Пресклуб „България“ ще бъдат наградени най-успешните ни състезатели и треньори в олимпийски спорт Карате за 2017 година.\r\n***\r\nОт 13.00 часа 3 състав на Специализирания наказателен съд ще гледа делото срещу Кольо К., Михаил М., Тодорка В., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу Христоско В., обвинен в изнудване. \r\n***\r\nОт 15.00 часа 9 състав на Специализирания наказателен съд ще гледа делото срещу Мирослав В., чл. 65 НПК – молба за изменение на мярка за неотклонение.\r\n***\r\nОт 18.30 часа на сцената на партера в Bulgaria Mall ще се проведе открит урок по танци с Атанас Месечков по повод премиерата на новия български филм „Привличане“.\r\n***\r\nОт 09.30 часа в зала „22-ри Септември” ще се проведе последното заседание за 2017 година на Общински съвет – Благоевград.  \r\n***\r\nОт 12.00 часа на площад „Георги Измирлиев“, пред сградата на Общината, ще отвори врати Традиционният Коледен базар.\r\n***  \r\nОт 13.00 часа в областния офис на ПП ГЕРБ – Благоевград на пл.\"Христо Ботев\" 2 (при пощата) областният координатор на партията и народен представител Даниела Савеклиева ще даде пресконференция.\r\n*** \r\nОт 13.30 часа в зала „Пленарна“ на  Община Варна ще се проведе публично обсъждане на проектобюджета за 2018 г. \r\n*** \r\nОт 16.30 часа в зала „Пленарна“ на  Община Варна ще се проведе информационно събитие за гражданите относно подготовката на проектно предложение \"Енергийна ефективност на многофамилни жилищни сгради в гр. Варна\", по оперативна програма \"Региони в растеж\". \r\n***\r\nОт 10.30 часа в залата за изяви на Регионалната библиотека „Михалаки Георгиев“ българи от чужбина ще дарят дрехи и играчки на над 40 деца от град Видин. \r\n***\r\nОт 15.30 часа, в магазин „Зора” на МОЛ Видин кметът Огнян Ценков ще връчи наградите на победителите от конкурса за най-атрактивна външна Коледна украса, обявен от Община Видин.\r\n***\r\nОт 18.30 часа в парк „Марно поле“ ще се проведе концерт на Вокално студио \"Таланти\" и група Space.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация за Наредба за реда и условията за настаняване  и ползване на социални жилища в община Враца.\r\n***\r\nОт 11.00 часа в АЕМО „Стария Добрич“ ще се проведе концерт на Духов оркестър – Добрич с диригент Стоян Монов.\r\n***\r\nОт 10.00 часа в кабинета на кмета на Община Перник Вяра Церовска ще се проведе традиционната годишна среща с медиите.\r\n***\r\nОт 18.00 часа, в Двореца на културата ще бъдат връчени годишните награди на Община Перник за най-добрите спортисти на 2017 година.\r\n***\r\nОт 10.00 часа жителите на Банско и околните населени места отново излизат на протест на главен път Е-79 край Симитли в подкрепа изграждането на втори лифт в курортния град. \r\n***\r\nОт 19.00 часа в Оперен театър ще бъде представена операта „Царицата на чардаша“.\r\n***\r\nОт 11.00 часа пловдивският митрополит Николай ще отслужи панихида в памет на жертвите на пътя на разклона за село Забърдо на главен път Пловдив - Смолян. На него ще присъстват областният управител на Пловдив Здравко Димитров и изпълнителният директор на Агенция „Пътна инфраструктура” инж. Дончо Атанасов.", "date": "2017.12.28", "title": "Предстоящи събития в страната за 28 декември (Агенция „Фокус“)"}
{"url": "http://www.focus-news.net/news/2017/12/28/2471424/foreign-policy-donald-tramp-mozhe-da-napravi-amerika-otnovo-velika-ako-spasi-polsha-otsamata-polsha.html", "text": "Комунистическият режим в Полша рухна преди 28 г., но гражданите й остават до ден днешен благодарни на американците за това - и особено на техния бивш президент Роналд Рейгън. Някога той се намеси, за да спаси Полша от авторитаризма. Сега Доналд Тръмп трябва да направи същото, коментират в редакцията на изданието Foreign Policy.\r\nОт десетилетия лидерите на Вашингтон са проумели, че развитието на демократичните принципи в света е в национален интерес за САЩ. Един по-свободен свят е също и един по-сигурен свят, а един сигурен свят е един по-проспериращ свят. Това очевидно е от полза за САЩ. Рейгън разбираше това вероятно по-добре, отколкото повечето американски президенти, а ако Доналд Тръмп наистина се стреми да направи Америка отново велика (Make America Great Again е предизборният му слоган - бел. р.), то той ще трябва да последва примера на 40-тия държавен глава на страната - или поне що се отнася до Полша. \r\nРолята на Рейгън за края на ерата комунизма се разпростира далеч отвъд реториката.\"Господин генерален секретар Горбачов, ако се стремите към мир, ако желаете благоденствие за Съветския съюз и за Източна Европа, ако желаете либерализация, елате тук при тази врата. Господин Горбачов, отворете тази врата! Господин Горбачов, разрушете тази стена!\" Това са думите, които Рейгън изрича на 12 юни 1987 г. пред гражданите на Западен Берлин край Бранденбургската врата, с които ще бъде запомнен за вечни времена. В действителност обаче на заден план остават множество негови скрити действия, насочени към падането на Желязната завеса. \r\nМалко известен е фактът, който първият съветник на Рейгън по националната сигурност нарече \"един от най-големите тайни съюзи на всички времена\", и който бе подробно разказан от легендарния журналист Карл Бърнстейн, е, че 40-тия президент на САЩ и роденият в Полша папа Йоан Павел II са заговорничели да изтръгнат Полша от хватката на СССР. Работейки съвместно, Централното бюро за разузнаване (ЦРУ) и Ватиканът са снабдявали полски дисиденти с радиостанции, факсове, печатни преси и други комуникационни средства. \r\nЗаради неуморните си усилия да освободи поляците и да насочи нацията по пътя към демокрацията, през 2007 г. Лех Качински посмъртно удостои Рейгън с \"Ордена на Белия орел\" - награда, която поляците връчват на чужденци. \r\nОттогава насам обаче времената са се променили драстично. Президентът Качински загина трагично в самолетна катастрофа през 2010 г., а неговият близнак, Ярослав, се превърна в най-могъщия политик в страната. За разлика от починалия си брат, той е жаден за власт, антисоциален и склонен към конспиративност. Въпреки че не заема конкретна длъжност (председател е на управляващата партия \"Право и справедливост\"), Ярослав Качински може да разчита на лоялността на министър-председателя и редица други ключови фигури от политическата сцена във Варшава. \r\nВ резултат на това Качински успя да консолидира властта, като нареди на своята партия да ограничи свободата на печата и да подкопае независимостта на съдебната система. Държавните медии, които преди това бяха свободни да критикуват правителството, сега станаха трибуна на партията на Качински. Последва удар и върху съдебната система, след като Варшава прие закон, който ще позволи на правителството да пенсионира множество съдии и да ги замени с партийни апаратчици.\r\nОпасявайки се от полския флирт с авторитаризма, Европейският съюз предприе безпрецедентен наказателен процес спрямо държава от Общността, като задейства член 7 от Договора за ЕС. Макар да е малко вероятно да се стигне до сериозни дисциплинарни действия спрямо Полша - главно заради съюзника й в лицето на унгарския премиер Виктор Орбан, политическото и икономическото бъдеще на Полша е изправено пред най-сериозната заплаха за последните три десетилетия.\r\nАко Тръмп иска да подражава на Рейгън, то той трябва да се намеси. Полша продължава да се възхищава на САЩ и да възприема сериозно политическите изявления на Вашингтон. Тръмп трябва да използва това влияние, за да помогне на страната да се върне към здравословния демократичен път. За щастия, в ръцете на американския лидер има много \"моркови\" и \"тояги\", които той може да използва.\r\nПолша отчаяно се нуждае от либерализация на визовия режим със САЩ. Програмата за премахване на визите за гражданите на 38 държави - повечето от тях европейски - им позволява да пътуват в САЩ за 90 дни без усложнени процедури. Изключването на Полша от тази програма предизвиква завист и обида във Варшава, особено в светлината на силната лоялност, която страната демонстрира към САЩ. (В действителност Полша дори последва САЩ в Ирак и Афганистан, и наскоро изпрати още войници в последната.)\r\nДруг морков е продажбата на зенитно-ракетната система \"Пейтриът\". Миналия месец Пентагонът одобри сделката, която е на стойност 10,5 милиарда долара. Поляците приветстваха споразумението, но същевременно бяха принудени и да изпият чаша студена вода - те се надяваха да похарчат само 7,6 милиарда долара за сделката. Тръмп би могъл да демонстрира уменията си на бизнесмен, за да \"умилостиви\" производителя \"Рейтион\". \r\nАко тези \"моркови\" не доведат до желаните резултати, има \"тояги\", които биха могли. През януари 2017 г. Полша приветства американските войници на нейна територия, което оправдано бе описано от водеща световна агенция като \"изпълняването на една мечта, която някои поляци са имали след падането на комунизма през 1989 г.\" Няколко месеца по-късно пристигнаха американски военни части на НАТО в район, разположен на около 35 мили (малко над 56 км) от полската граница с Русия. Ако Полша не се откаже от отстъплението от демокрацията, Тръмп може да заплаши да изтегли американските войски от страната. По-голяма \"тояга\" представлява и отмяна на сделката за закупуването на \"Пейтриът\".\r\nЗа съжаление е малко вероятно американският президент да изкушава с \"моркови\" или да заплашва с \"тояги\" Полша, защото той и Качински гледат към света с едни очи. И двамата са националисти, и двамата обвиняват чужденците за проблемите на тяхната страна. И двамата са скептични към международните организации, включително и към Европейския съюз. При посещението си във Варшава през юли тази година, полското правителство посрещна Тръмп като божество. Затова едва ли държавният глава на САЩ ще дръзне да \"накаже\" едни от най-верните си фенове. \r\nЗастъпничеството за демократичните ценности не изглежда жизненоважна част от външната политика на Тръмп, но то определено трябва да бъде. Всъщност, ако Тръмп се стреми към ореола на Рейгъновото великолепие, би било добре да помисли над въпроса какво би направил той на негово място. Отговорът изглежда ясен: Рейгън нямаше да стои безучастен в момент, в който една велика европейска нация и близък американски съюзник се плъзга към авторитарно управление.\r\nСтратегическият интерес на Полша е да бъде изцяло обединена - не само военно и икономически, но също политически и философски - с останалата част от ЕС. \r\nЗадвижвана от опасенията за руска заплаха, Европа най-накрая направи уверена крачка напред в плана си за създаване на единна армия. Силна Полша, която може да се изправи срещу Русия, ще играе ключова роля в защитата на Европа - нещо, което със сигурност е в интерес на САЩ. Рейгън разбираше това; Тръмп също трябва да го проумее. \r\nСтатуята на 40-ия президент на САЩ бе открита във Варшава през ноември 2011 г. На церемонията първият демократично избран президент на съвременна Полша Лех Валенса заяви: \"Нека се поклоним пред Роналд Рейгън\", спомняйки си за ролята му в спасяването на Полша от Съветски съюз. Ако Тръмп иска да бъде почитан по същия начин, сега трябва да се намеси, за да спаси Полша от... самата Полша. Това е начинът, по който ще направи \"Америка отново велика\".  Тереза Герова", "date": "2017.12.28", "title": "Foreign Policy: Доналд Тръмп може да \"направи Америка отново велика\", ако спаси Полша от...самата Полша"}
{"url": "http://www.focus-news.net/news/2017/12/28/2471425/predi-14-godini-fokus-parva-saobshti-za-atentata-v-kerbala-pri-koyto-zaginaha-petima-balgarski-voennosluzheshti-obzor.html", "text": "На 27 декември се навършват 14 години от атентата, в който камикадзе атакува с камион-бомба базата ни в Кербала. На тази дата през 2003 г. българският контингент в Ирак дава първите си жертви, в резултат на атака срещу база „Индия“. В рамките на 15 минути, между 12:45 и 13.00 часа местно време, са извършени три координирани нападения от самоубийци с коли-бомби. Кола-цистерна пробива загражденията и се взривява. В 13.35 часа българско време, Агенция „Фокус“ първа съобщава за поредица от взривове в Кербала, при които има убити и ранени военнослужещи. Информацията за загинали български войници потвърждава зам.-министърът на отбраната Илко Димитров. Впоследствие става ясно, че при атаката са загинали четирима българи - командир на рота капитан Георги Качорин, младши сержант Антон Петров, командир на отделение, старши сержант Иван Инджов, редник Свилен Киров - мерач, а други 27 души са ранени. На следващия ден въпреки положените грижи в болницата в Багдад, умира пети български военен - лейтенант Николай Ангелов Саръев.  \r\nНа 28 декември 2003 г. военнотранспортен самолет излита за Ирак, за да прибере телата на загиналите и някои от ранените. 22-ма от ранените при атентата срещу българската база „Индия” в Кербала са транспортирани във ВМА. Леко ранените остават в Ирак. Други 5-има българи са транспортирани в болницата в „Ландщул” в Германия. 30 декември 2003 година е обявен от Министерски съвет за ден на национален траур. Посмъртно на загиналите военнослужещи са присвоени военни звания съответно: капитан Георги Качорин е повишен във военно звание майор, лейтенант Николай Саръев - във военно звание старши-лейтенант, старши сержант Иван Инджов - в звание офицерски кандидат, младши сержант Антон Петров и редник Свилен Киров - в звание офицерски кандидат. През март 2004 година Съюзът на българските командоси (СБК) отличава посмъртно загиналите в Кербала при атентата срещу база „Индия” на 27 декември 2003 г. петима български рейнджъри. Майор Георги Качорин, старши лейтенант Николай Саръев и офицерските кандидати Иван Инджов, Антон Петров и Свилен Киров се удостояват посмъртно със званието „Кавалер на почетния знак” с лента „Слава и чест”.\r\n14 години след атентата в Кербала близки, колеги и приятели на офицерски кандидат Антон Петров се събраха на гроба му в Русе, за да почетат паметта му. На панихидата присъстваха военни от 68-а бригада „Специални сили“ в Пловдив. С падане на колене, венци и цветя и традиционната запалена цигара те отдадоха своята почит към паметта му. В четвъртък  те ще отдадат почит и на друг военнослужещ от 68-ма бригада, загинал вследствие на същия атентат - старши лейтенант Николай Саръев.\r\nЗа „Фокус“ началникът на 68-ма бригада „Специални сили“ бригаден генерал Явор Матеев заяви, че в този ден отдават почит към частица от славната история на „Специални сили“ и на Българската армия. По думите му най-голямата поука след атентата в Кербала е, че непрекъснато трябва да се учим от успехите и неуспехите си. Той добави също, че 14 години след атентата мисиите ни са много по-добре в организационен аспект, но има какво да се желае по отношение на екипировката и снаряжението.\r\nИлко Димитров (заместник-министър на отбраната от 2003г. до 2005г.), заяви пред „Фокус, че се надява, че България си е взела поука от трагедията в Кербала. По думите му случилото се преди 14 години е голяма трагедия, но важното е да се избистри и да стане ясно какво се е случило, за да се вземат поуки. Той отбеляза, че всяка стъпка в процеса на военно обучение и на изпращане на военнослужещи зад граница трябва да се проследи в реална обстановка, така че да се видят слабите места и да се отстранят, като в този процес трябва да бъдат включени всички, независимо дали са тук в България или извън границите. По думите му е имало комплекс от причини, които са довели до този трагичен инцидент и е трудно те да бъдат посочени. Въпросът е, че отговорност имат всички по веригата – и цивилни, и военни. Това трябва да се отбележи и да се направи такъв алгоритъм на обучение и на изпращане зад граница, че да се занули възможността да се случват подобни инциденти, допълни Илко Димитров.", "date": "2017.12.28", "title": "Преди 14 години „Фокус“ първа съобщи за атентата в Кербала, при който загинаха петима български военнослужещи (ОБЗОР)"}
{"url": "http://www.focus-news.net/news/2017/12/28/2471426/snegat-predizvika-haos-vav-velikobritaniya-obzor.html", "text": "Докато в България краят на декември е по-топъл от обичайното, не такава е ситуацията във Великобритания, където снегът предизвика хаос. \r\n Снежните бури, които връхлетяха Обединеното кралство в нощта срещу сряда, оставиха без електричество 24 хил. домакинства и доведоха до затваряне на редица пътища и магистрали.\r\nТежка катастрофа на камион, причинена от усложнената зимна обстановка, стана причина за блокирането на магистрала М1 във всички платна. В резултат се образува километрова опашка от автомобили. Полицията препоръча на шофьорите да търсят алтернативни маршрути за придвижване, докато платната бъдат разчистени.\r\n„Всички налични ресурси са насочени да помагат на блокираните превозни средства“, съобщава британското МВР. От там посъветваха хората в колите „да останат в тях“ и че правят всичко, за да разчисти пътищата и да освободят трафика. \r\nЗабавяния има на летищата в Бристол, Единбург и Бирмингам. Авиокомпания „Райънеър“ е отменила повече от 30 полета на лондонското летище „Станстед“.\r\nВластите са издали „жълто“ предупреждение за заледяване в Шотландия, Северна Ирландия и Североизточна Англия, както и за сняг в Уелс и в части на Англия. \r\nНа 14 места във Великобритания е обявена опасност от наводнения.", "date": "2017.12.28", "title": "Снегът предизвика хаос във Великобритания (ОБЗОР)"}
{"url": "http://www.focus-news.net/news/2017/12/28/2471427/tsarkvata-pochete-sveti-stefan-nad-225-hil-dushi-v-stranata-otpraznuvaha-imeniya-si-den-obzor.html", "text": "В третия ден след Рождество по традиция православната църква почете Свети Стефан, който е смятан за един от първите мъченици на християнската вяра и един от седемте ученици на Исус Христос, избрани след възкресението му. Житието му разказва, че притеснени от нарастващия брой вярващи, юдеите оклеветили светията, че хули Бога и по този начин го осъдили. В Йосафатова долина разярена тълпа го пребила до смърт с камъни. Въпреки ужасното дело, малко преди да предаде Богу дух, Свети Стефан се помолил „Господи, не им зачитай този грях”. През V-ти век част от мощите му са открити чрез видение, което получил един свещеник и поставени в Сионския храм в Йерусалим. Смята се, че денят на светията е последният християнски празник, а дедите ни вярвали, че с този ден се затваря и кръга на старата година. Във всички православни църкви в страната бяха отслужени празнични литургии за Стефановден. Името Стефан означава венец. Имен ден празнуват: Стефан, Стефка, Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Стойчо, Стоимен. По данни на Националния статистически институт (НСИ) общо 225 635 души в страната празнуват имения си ден на 27 декември. Най-много от имениците носят името Стефан – 51 578, а 46 483 мъже у нас се казват Стоян. При дамите най-много от празнуващите днес са с името Таня – 22 652, следвани от Стоянка – 21 716.", "date": "2017.12.28", "title": "Църквата почете Свети Стефан, над 225 хил. души в страната отпразнуваха имения си ден (ОБЗОР)"}
{"url": "http://www.focus-news.net/news/2017/12/28/2471428/10-raneni-sled-vzriv-v-sankt-peterburg-obzor.html", "text": "В сряда 18:45 часа местно време (17:45 българско) в магазин „Перекресток“ на Кондратиевски проспект в Санкт Петербург избухна взрив. Вицегубернаторът на града Анна Митанина съобщи, че девет души са закарани в болница, като един от тях е в тежко състояние. \r\nСъщевременно от Следствения комитет на Русия съобщиха, че по предварителни данни, взривеното устройство е било напълнено с поразяващи елементи и мощността му е била 200 грама тротилов еквивалент. Според Националния антитерористичен комитет на Русия устройството е било поставено от престъпника в каса за съхраняване на багаж. \r\nСпоред първия заместник-председател на комитета на Съвета на федерацията на Русия взривът в Санкт Петербург не е случаен. „Ясно е, че не може да се говори за случайност. Някой е донесъл взривното устройство в магазин „Перекресток“ и то е сработило“, заяви сенаторът. Според него не трябва да се бърза с изводи. „Трябва щателно разследване, което несъмнено ще бъде и проведено“.\r\nРазследване на инцидента е започнало. Извършителят все още не е идентифициран. Никоя организация не е поела отговорност за взрива.", "date": "2017.12.28", "title": "10 ранени след взрив в Санкт Петербург (ОБЗОР)"}
{"url": "http://www.focus-news.net/news/2017/12/28/2471429/214-000-patsienti-sa-preminali-prez-umbalsm-pirogov-ot-nachaloto-na-2017-g-obzor.html", "text": "От началото на 2017 г. до момента през УМБАЛСМ „Н. И. Пирогов“ са преминали 214 000 пациенти, от които приети за лечение са 44 000. В сравнение с  2016 г. пациентите през тази година са с 3 хил. повече. Увеличава се броят на пациентите над 65 години, а до момента през болницата са преминали 8 900 неосигурени лица, като само за последните четири дни - 127 души. Това обяви по време на традиоционния коледен брифинг изпълнителният директор на УМБАЛСМ „Н. И. Пирогов” проф. д-р Асен Балтов. По думите му се запазва силата на „Пирогов” като стълб в медицината. „Бихме искали да продължим в същиуя дух. Бихме искали да имаме повече доволни пациенти, да развием още по-добре дадени звена”, заяви проф. Балтов.\r\nТой обобщи и данните за приетите и преминалите през лечебното заведение през четирите почивни дни около Коледа. За този период са извършени 60 оперативни интервенции по спешност. Най-натоварено е било в токсикологията, където са приети 41 пациенти. От тях трима души са употребили антифриз по погрешка, а осем са прекалили са алкохола. Едно семейство е прието след натравяне при горене на въглища. Проф. Асен Балтов посъветва хората да бъдат внимателни с храната и алкохола  на Нова година и в никакъв случай да не употребяват неидентифицирани спиртни напитки. \r\nПроф.  Балтов  изброи някои от медицинските успехи за 2017 г. – уникалната за Югоизточна Европа операция на доц. Николай Янев, чрез която той спаси лицето онкоболен пациент и заради която беше отличен като Лекар на 2017 г., както и операциите, които извърши д-р Цветко Георгиев – завеждащ Отделението по хирургия на новороденото и вродените аномалии, чрез които интервенции спаси две бебета и им даде шанс да посрещнат първата си Коледа. Изпълнителният директор на „Пирогов” съобщи, че през следващата година в лечебното заведение предстои въвеждането на още иновации и изрази надежда до 2 години „Пирогов” да добие нов облик. Той увери, че ръководената от него болница се готви за европредседателството и има готовност да подсили екипите си при има нужда.\r\nДеница КИТАНОВА", "date": "2017.12.28", "title": "214 000 пациенти са преминали през УМБАЛСМ „Пирогов“ от началото на 2017 г. (ОБЗОР)"}
{"url": "http://www.focus-news.net/news/2017/12/28/2471430/aktualna-patna-obstanovka.html", "text": "Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура”. Намалена е видимостта поради мъгла до 50 м в районите на Нова Загора; Асеновград, Й. Груева и Граф Игнатиево (обл. Пловдив); Калугерово (обл. Пазарджик). До 100 м е ограничена видимостта в района на Лом (обл. Монтана); Трилистник и Първомай (обл. Пловдив); Мало Конаре (обл. Пазарджик). До 150 м е намалена видимостта в района на с.Баня (обл. Благоевград).\r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п.в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.ОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.28", "title": "Актуална пътна обстановка"}
{"url": "http://www.focus-news.net/news/2017/12/28/2471431/predstoyashti-sabitiya-v-stranata-za-28-dekemvri-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 13.00 часа във фоайето на Министерство на вътрешните работи министър Валентин Радев ще награди трима доброволци, реагирали незабавно на сигнал за пожар в здравна служба и помогнали за безопасното извеждане на хората от сградата.\r\n***\r\nОт 13.00 часа в Пресклуб „България“ ще бъдат наградени най-успешните ни състезатели и треньори в олимпийски спорт Карате за 2017 година.\r\n***\r\nОт 13.00 часа 3 състав на Специализирания наказателен съд ще гледа делото срещу Кольо К., Михаил М., Тодорка В., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу Христоско В., обвинен в изнудване. \r\n***\r\nОт 15.00 часа 9 състав на Специализирания наказателен съд ще гледа делото срещу Мирослав В., чл. 65 НПК – молба за изменение на мярка за неотклонение.\r\n***\r\nОт 18.30 часа на сцената на партера в Bulgaria Mall ще се проведе открит урок по танци с Атанас Месечков по повод премиерата на новия български филм „Привличане“.\r\n***\r\nОт 09.30 часа в зала „22-ри Септември” ще се проведе последното заседание за 2017 година на Общински съвет – Благоевград.  \r\n***\r\nОт 12.00 часа на площад „Георги Измирлиев“, пред сградата на Общината, ще отвори врати Традиционният Коледен базар.\r\n***  \r\nОт 13.00 часа в областния офис на ПП ГЕРБ – Благоевград на пл.\"Христо Ботев\" 2 (при пощата) областният координатор на партията и народен представител Даниела Савеклиева ще даде пресконференция.\r\n*** \r\nОт 13.30 часа в зала „Пленарна“ на  Община Варна ще се проведе публично обсъждане на проектобюджета за 2018 г. \r\n*** \r\nОт 16.30 часа в зала „Пленарна“ на  Община Варна ще се проведе информационно събитие за гражданите относно подготовката на проектно предложение \"Енергийна ефективност на многофамилни жилищни сгради в гр. Варна\", по оперативна програма \"Региони в растеж\". \r\n***\r\nОт 10.30 часа в залата за изяви на Регионалната библиотека „Михалаки Георгиев“ българи от чужбина ще дарят дрехи и играчки на над 40 деца от град Видин. \r\n***\r\nОт 15.30 часа, в магазин „Зора” на МОЛ Видин кметът Огнян Ценков ще връчи наградите на победителите от конкурса за най-атрактивна външна Коледна украса, обявен от Община Видин.\r\n***\r\nОт 18.30 часа в парк „Марно поле“ ще се проведе концерт на Вокално студио \"Таланти\" и група Space.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация за Наредба за реда и условията за настаняване  и ползване на социални жилища в община Враца.\r\n***\r\nОт 11.00 часа в АЕМО „Стария Добрич“ ще се проведе концерт на Духов оркестър – Добрич с диригент Стоян Монов.\r\n***\r\nОт 10.00 часа в кабинета на кмета на Община Перник Вяра Церовска ще се проведе традиционната годишна среща с медиите.\r\n***\r\nОт 18.00 часа, в Двореца на културата ще бъдат връчени годишните награди на Община Перник за най-добрите спортисти на 2017 година.\r\n***\r\nОт 10.00 часа жителите на Банско и околните населени места отново излизат на протест на главен път Е-79 край Симитли в подкрепа изграждането на втори лифт в курортния град. \r\n***\r\nОт 19.00 часа в Оперен театър ще бъде представена операта „Царицата на чардаша“.\r\n***\r\nОт 11.00 часа пловдивският митрополит Николай ще отслужи панихида в памет на жертвите на пътя на разклона за село Забърдо на главен път Пловдив - Смолян. На него ще присъстват областният управител на Пловдив Здравко Димитров и изпълнителният директор на Агенция „Пътна инфраструктура” инж. Дончо Атанасов.", "date": "2017.12.28", "title": "Предстоящи събития в страната за 28 декември (Агенция „Фокус“)"}
{"url": "http://www.focus-news.net/news/2017/12/28/2471432/predstoyashti-mezhdunarodni-sabitiya-za-28-dekemvri-agentsiya-fokus.html", "text": "Италианският министър-председател Паоло Джентилони ще изнесе конференция преди да разпусне парламента, докато страната се готви за избори през март 2018 г. \r\n***  Президентът на Русия Владимир Путин ще проведе среща с войници, участвали в кампанията в Сирия.\r\n***  Ще излязат резултатите от президентските избори в Либерия.  \r\n***   От обсадения анклав на сирийската опозиция Източна Гута ще бъдат евакуирани  болните. \r\n***", "date": "2017.12.28", "title": "Предстоящи международни събития за 28 декември (Агенция \"Фокус\")"}
{"url": "http://www.focus-news.net/news/2017/12/28/2471433/nimh-maksimalnite-temperaturi-shte-badat-mezhdu-8-i-13-oblachnostta-shte-e-znachitelna.html", "text": "От югозапад облачността над страната ще продължи да се увеличава и ще бъде предимно значителна. След обяд в Рило-Родопската област, а през нощта главно в Източна България ще има валежи от дъжд. Ще се усили южният вятър, по-чувствително в източната половина на страната и северно от планините и там максималните температури ще са високи - между 14° и 18°, в останалата част от страната ще бъдат между 8° и 13°. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология към БАН. Над Черноморието ще има разкъсана облачност, която след обяд ще се увеличи и през нощта ще превали дъжд. Ще духа умерен, в следобедните часове и през нощта до силен южен вятър. Максималните температури ще са 12°-16°. Температурата на морската вода е 9°-10°. Вълнението на морето ще бъде 3-4 бала. В планините преди обяд ще духа силен и бурен вятър от юг-югозапад, който по-късно през деня още ще се усили. Облачността ще е значителна и главно в Рило-Родопската област ще има валежи от дъжд, над около 2000 метра - от сняг. Максималната температура на височина 1200 метра ще е около 6°, на 2000 метра 0 – 1°.", "date": "2017.12.28", "title": "НИМХ: Максималните температури ще бъдат между 8° и 13°, облачността ще е значителна"}
{"url": "http://www.focus-news.net/news/2017/12/28/2471434/ministarat-na-vatreshnite-raboti-valentin-radev-shte-nagradi-trima-dobrovoltsi-reagirali-na-signal-za-pozhar-v-zdravna-sluzhba.html", "text": "Министър Валентин Радев ще награди трима доброволци, реагирали незабавно на сигнал за пожар в здравна служба и помогнали за безопасното извеждане на хората от сградата. Това съобщиха от пресцентъра на МВР. Награждаването ще се състои 13.00 часа във фоайето на МВР.", "date": "2017.12.28", "title": "Министърът на вътрешните работи Валентин Радев ще награди трима доброволци, реагирали на сигнал за пожар в здравна служба"}
{"url": "http://www.focus-news.net/news/2017/12/28/2471435/kakvo-se-sluchi-v-noshtta-sreshtu-28-dekemvri-agentsiya-fokus.html", "text": "В Москва арестуваха бившия собственик на завода „Меншевик“, открил стрелба и ранил фатално охранител на съоръжението.\r\n*** Държавният секретар на САЩ Рекс Тилърсън увери, че Вашингтон ще работи с Иран за отстраняване на недостатъците на споразумението за ядрената програма на Техеран.\r\n*** Япония обяви, че започва собствено производство на крилати ракети.\r\n*** Повече от 30 души получиха присъди за участие в опита за държавен преврат в Турция.\r\n***", "date": "2017.12.28", "title": "Какво се случи в нощта срещу 28 декември (Агенция „Фокус“)"}
{"url": "http://www.focus-news.net/news/2017/12/28/2471436/ochakva-se-pravitelstvoto-da-reshi-dali-da-ima-vtori-lift-na-bansko.html", "text": "Очаква се като точка в дневния ред на седмичното заседание на Министерски съвет да бъде включено гласуване на промяна в концесионния договор за ски зона Банско за изграждане на втори кабинков лифт. Ще бъде разгледана и промяна в Плана за управление на Национален парк „Пирин“. \r\nМинистърът на околната среда и водите Нено Димов оттегли гласуването на промяната в концесионния договор от заседанието на 13 декември. Като мотив той посочи, че е редно проектите за концесията и за Плана за управление на „Пирин“ да бъдат гласувани заедно. До 22 декември проектът за Плана за управление беше публикуван за обществено обсъждане. \r\nОт Сдружение „Бъдеще за Община Банско“ обявиха, че жителите на Банско отново ще излязат на протест на път Е-79 край Симитли. Те подкрепят изграждането на втори лифт в града. Очаква се да се включат жители от общините Симитли, Кресна, Разлог, Струмяни и Благоевград. На 13 декември жителите на Банско, водени от районните кметове, затвориха главния път. Движението към и от Гърция беше спряно за няколко минути от стотиците протестиращи.", "date": "2017.12.28", "title": "Очаква се правителството да реши дали да има втори лифт на Банско"}
{"url": "http://www.focus-news.net/news/2017/12/28/2471437/the-new-york-times-reks-tilarsan-uveri-che-sasht-shte-rabotyat-za-otstranyavaneto-na-nedostatatsite-na-sporazumenieto-za-yadrenata-programa-na-teheran.html", "text": "В статия за американското издание The New York Times държавният секретар на САЩ Рекс Тилърсън увери, че Вашингтон ще работи за отстраняването на недостатъците на споразумението за ядрената програма на Техеран, постигнато през 2015 г.\r\nПървият дипломат на Вашингтон подчерта, че иранската сделка вече не заема централно място в политиката на САЩ по отношение на Иран. „Сега си имаме работа с всички заплахи, произтичащи от страна на Иран“, отбеляза Тилърсън, като добави, че САЩ са готови да възстановят съюзите, които имат с партньорите си в Близкия изток.\r\n„Ще продължим да работим с нашите съюзници и с Конгреса за търсене на решения за отстраняване на множеството недостатъци на ядрената сделка, докато се полагат съвместни усилия за наказване на Иран за нарушаване на задълженията, свързани с програмата за развитие на балистични ракети, и за дестабилизиращите действия на Техеран в региона\", пише още Тилерсън.Тереза Герова", "date": "2017.12.28", "title": "The New York Times: Рекс Тилърсън увери, че САЩ ще работят за отстраняването на недостатъците на споразумението за ядрената програма на Техеран"}
{"url": "http://www.focus-news.net/news/2017/12/28/2471438/plovdiv-mitropolit-nikolay-shte-otsluzhi-panihida-v-pamet-na-zhertvite-na-patya-na-razklona-za-selo-zabardo.html", "text": "Пловдивският митрополит Николай ще отслужи панихида в памет на жертвите на пътя на разклона за село Забърдо на главен път Пловдив - Смолян. Това съобщиха за Радио „Фокус” – Пловдив от областната администрация. Ще бъде раздаден и курбан.\r\nСъбитието ще се състои от 11.00 часа. На него ще присъстват областният управител Здравко Димитров и изпълнителният директор на Агенция „Пътна инфраструктура” инж. Дончо Атанасов.", "date": "2017.12.28", "title": "Пловдив: Митрополит Николай ще отслужи панихида в памет на жертвите на пътя на разклона за село Забърдо"}
{"url": "http://www.focus-news.net/news/2017/12/28/2471439/faz-za-germantsite-martin-shults-e-gubeshtiyat-na-godinata-pokazva-prouchvane.html", "text": "Две трети от гражданите на ФРГ определят председателя на Германската социалдемократическа партия (ГСДП) Мартин Шулц като „губещ на годината“, пише националният ежедневник Die Frankfurter Allgemeine Zeitung.\r\nВ негативната класация не са пропуснати и лидерите на партиите от Съюза – ХДС и ХСС. Вторият най-голям губещ на 2017 г. е Хорст Зеехофер, председател на Християнсоциалния съюз. Канцлерът Ангела Меркел, която води християндемократите, е на трета позиция. \r\nМалко преди началото на преговорите със Съюза (ХДС/ХСС) за съставянето на нова голяма коалиция в Берлин, рейтингът на Германската социалдемократическа партия (ГСДП) падна под 20%. Това показва проучване на телевизионните канали RTL/N-tv, цитирано от изданието.\r\nСъгласно резултатите, партията на Мартин Шулц може да разчита на подкрепата на 19 на сто от германските граждани – с един процент по-малко, в сравнение с последната подобна анкета, проведена миналата седмица. \r\nС един процент нагоре се вдига рейтингът на Християндемократическия съюз и на Християнсоциалния съюз. Воденият от канцлера Ангела Меркел политически блок може да разчита на подкрепата на 34% от германските граждани.Тереза Герова", "date": "2017.12.28", "title": "FAZ: За германците Мартин Шулц е „губещият на годината“, показва проучване"}
{"url": "http://www.focus-news.net/news/2017/12/28/2471440/denyat-28-dekemvri-v-balgarskata-istoriya.html", "text": "На 28 декември 1798 г. Габрово е нападнат и ограбен от турски войници. През 1872 г. Васил Левски е отведен в Търново, където се провежда първи предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. По време на Руско-турската освободителна война армията на Вейсал паша, обкръжена от отряд на генерал Радецки, капитулира при Шейново през 1877 година. В същия ден сръбски отряд освобождава Пирот. През 1899 г. в Плевен започва земеделски конгрес, на който делегатите приемат резолюция до Десетото Обикновено Народно събрание против натуралния десятък. Тогава се основава Български земеделски съюз. През 1991 г. правителството на Филип Димитров обявява, че не е необходимо тристранно сътрудничество между синдикати, работодатели и правителство. В същия ден президентът д-р Желю Желев заявява, че ще се кандидатира за нов мандат. На извънредно заседание Народното събрание гласува оставката на правителството на Жан Виденов през 1996 г. През 2002 г. в София показно е разстрелян бившият главен военен прокурор Николай Колев. На тази дата са родени: Никола Димитров Ферманджиев - историк и издирвач на извори за български история, Радул Владиславов Канели- драматичен артист и режисьор, Юрдан Цветков Трифонов - историк, литературовед, езиковед и фолклорист. На 28 декември умират: Вили Кавалджиев – известен рок певец, от времето на зараждането на рокендрола, Куйо Марков Куев, литературовед с интереси в сравнителното изучаване на славянските литератури, Панчо Василев Дорев - историк османист\r\n2007 г.\r\nПриродният парк Беласица е обявен за Национален парк.\r\n2002 г.\r\nПриета е Стратегия за електронно правителство и за създаване на Междуведомствен съвет за координиране на дейностите по подобряване на административното обслужване и изграждане на електронно правителство.\r\n2002 г.\r\nВ София показно е разстрелян бившият главен военен прокурор Николай Колев. Николай Колев е роден през 1949 г. в Сливен. Завършва Юридическия факултет на СУ “Св. Климент Охридски” и започва работа в Сливенската военно окръжна прокуратура. През 1991 година е назначен в прокуратурата на въоръжените сили. От декември 1994 до ноември 1996 година изпълнява длъжността прокурор на въоръжените сили.\r\n1996 г.\r\nНа извънредно заседание XXXVII НС гласува оставката на правителството на Жан Виденов. Правителството на Виденов е гласувано от XXXVII Народно Събрание на 26 януари 1995 г. На 22 септември 1995 г. СДС внася първият вот на недоверие срещу кабинета на Жан Виденов. Вотът е отхвърлен. На 10 януари 1996 г. Народното събрание отхвърля вот на недоверие към правителството на Жан Виденов, предложен от СДС заради зърнената криза. На 13 юни 1996 г. СДС иска нов вот на недоверие, заради икономическата политика, на правителството. Вотът е  отхвърлен от XXXVII Народно Събрание със 135 гласа. На 4 ноември 1996 г. деветнадесет членове от ръководството на БСП (депутати и членове на Висшия съвет) отправят открито писмо с искане за оставка на Жан Виденов като министър-председател. На 12 ноември 1996 г. на заседание на ръководството на БСП и на парламентарната й група Жан Виденов получава вот на доверие до извънредния конгрес на БСП. На 28 декември 1996 г. на извънредно заседание XXXVII Народно Събрание гласува оставката на правителството на Жан Виденов.\r\n1994 г.\r\nКонсултативният съвет на коалицията БСП, БЗНС \"Ал. Стамболийски\" и ПК \"Екогласност\" избира Жан Виденов за председател на Парламентарната група, а Светослав Шиваров и Стефан Гайтанджиев за негови заместници.\r\nЖан Василев Виденов е политически и държавен деец. Роден е на 22 март 1959 г. в Пловдив. Завършва английска гимназия в Пловдив и външна търговия в Московския държавен институт по международни отношения. След 10 ноември 1989 г. се включва активно в обществено-политическия живот на страната. Член е на Висшия съвет на БСП от 1990 г. и на Председателството на Висшия съвет на БСП от 1991 г. Председател е на Висшия съвет на БСП (1991-1996 г.). Председател е на Министерския съвет от 1995 г. до 1996 г.\r\n1991 г.\r\nПравителството на Филип Димитров обявява, че не е необходимо тристранно сътрудничество между синдикати, работодатели и правителство. На 8 ноември 1991 г. председателят на СДС Филип Димитров формира първото правителство на СДС, което има относително мнозинство в парламента и разчита на подкрепата на ДПС. На 28 октомври 1992 г. министър-председателят Филип Димитров иска от парламента вот на доверие и получава подкрепата на 111 депутати, но срещу него гласуват 120. При това положение министър-председателят е принуден да подаде оставка. Новите кандидатури за премиер на Светослав Лучников и Йордан Соколов не са приети.\r\n1991 г.\r\nПрезидентът д-р Желю Желев заявява, че ще се кандидатира за нов мандат, като ще защитава интересите на целия български народ. На 1 август 1990 г. Желю Желев е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. През есента на 1996 г. д-р Желю Желев губи предварителните избори за президент. На парламентарните избори през април 1997 г. се явява неуспешно със създадената от него партия Либерална алтернатива.След приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион.\r\n1989 г.\r\nВ периода 26 – 28 декември се провеждат митинги пред парламента на турци и българи мюсюлмани с искания да се върнат имената им отпреди преименуването. Пред Политбюро на ЦК на БКП на 12 март 1988 г. Тодор Живков излага основните моменти в \"новата стратегия по възродителния процес\". Обсъждат се \"Тезиси по възродителния процес\", тъй като преименуването не е дало желания резултат и Живков настоява българските турци да бъдат приобщени \"в процеса на преустройството\". Той предлага да се преселват отделни семейства и край границата да се настаняват българи. В тона му се долавя тревога от усложняващата се ситуация: \"Трябва да се отиде към нови смели решения, които да ни позволят да доведем това дело докрай. Но ние не сме разсекли възела. Това, че сме сменили имената, нищо не значи. Те се кръщават вкъщи, всяко новородено има две имена и т.н. При новите условия национализмът започва да се възражда.\" . Само след една година, с решение на пленум на ЦК на БКП се отхвърля \"възродителния процес\" и правителството обявява правото на българските мюсюлмани да възстановят традиционните си имена. На 29 декември 1989 г. с решение на пленум на ЦК на БКП се отхвърля т. нар. \"възродителен процес\" и правителството обявява правото на българските мюсюлмани да възстановят имената си.\r\n1960 г.\r\nОткрит е циментовият комбинат край с. Бели извор, Врачанско.\r\n1947 г.\r\nНа 28 и 29 декември е проведен 27-ми конгрес на БЗНС, който отхвърля съсловния принцип и идеята за самостоятелна селска власт и възприема платформата за изграждане на социализма. За секретар на БЗНС е избран Георги Трайков. Георги Трайков е политически и държавен деец. Той е сред създателите на Българския земеделски младежки съюз (БЗМС). По време на самостоятелното управление на БЗНС (1920–1923 г.) oрганизира Областна земеделска дружба във Варна. Заради участието си в Юнското въстание през 1923 г. е изпратен в затвора. След като е освободен, е избран за секретар на БЗМС. За политическата си дейност многократно е арестуван и интерниран. След 9 септември 1944 г. е председател на Управителния съвет на БЗНС и секретар на Националния съвет на Отечествения фронт. Участва активно в държавното управление – от 23 ноември 1946 г.  до 20 януари 1950 г. е министър на земеделието, през 1949–1964 г. е първи заместник-председател на МС, през 1964–1971 г. е председател на Президиума на Народното събрание. От 1972 г. е председател на Националния съвет на ОФ, а по-късно почетен председател.\r\n1906 г. \r\nСъздадена е 3-а конна бригада с щаб в гр. Шумен.\r\n1899 г.\r\nЗапочва земеделски конгрес в Плевен - около 700 делегати приемат резолюция до X ОНС против натуралния десятък, основават Български земеделски съюз като \"просветно-икономическа организация\". Приет е първият временен устав. Избран е 8-членен Централен управителен комитет начело с Янко Забунов. Забунов е един от основателите (1899 г.) и пръв председател на Управителния съвет на БЗНС. Издава и редактира съюзния орган вестник \"Земеделска защита\". Допринася за превръщането на БЗНС в политическа организация. През 1902 г. се оттегля от активна политическа дейност.\r\n1890 г.\r\nС княжески указ артилерийските части са подчинени на пехотните бригади.\r\n1877 г.\r\nПо време на Руско-турската освободителна война армията на Вейсал паша, обкръжена от Южния отряд на генерал Радецки, капитулира при Шейново. В същия ден сръбски отряд освобождава Пирот. След неуспешния опит да овладеят Шипченския проход турците преминават към отбрана. Армията на Вейсал паша (35 000 души и 103 оръдия) развръща предните си части в района на прохода, а главните сили разполага в Шейновския укрепен лагер. Разгромът на тази турска групировка се възлага на намиращия се северно от Стара планина отряд на ген. Радецки (близо 54 000 души и 93 оръдия). За преминаване през Балкана войските са насочени в три колони: дясна на генерал Скобелев, в която има седем опълченски дружини - през Химитлийския проход; средна, под командването на генерал Радецки - през Шипченския проход; лява на ген. Святополк-Мирски - през Тревненския проход. Към 26 - 27 декември двете странични колони излизат южно от Стара планина. Решителното сражение започва на 28 декември. Дясната колона нанася удар от запад и юг, лявата - от изток, а от север преминава в настъпление ген. Радецки. Обкръжена от всички страни, армията на Вейсал паша е принудена да капитулира. Пленени са над 22 000 души и 83 оръдия. Загубите на руските войски и българските опълченци са около 5000 убити и ранени. Победата при Шейново открива пътя по долината на р. Тунджа към Одрин. „Те бяха същински лъвове. Громейки вековните си врагове, те не ги щадяха, нито пък сами чакаха пощада\" - пише руският кореспондент Немирович-Данченко за българските опълченци.\r\n1872 г.\r\nВасил Левски е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение.  \r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е  организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак.\r\n1798 г.\r\nГаброво е нападнат и ограбен от турски войници.На тази дата са родени:\r\n1929 г.\r\nРоден е Никола Димитров Ферманджиев - български историк и издирвач на извори за български история, най-вече за Възраждането. В десетки статии в научния и периодичния печат Ферманджиев разглежда спорни въпроси, привлича нови данни за хайдушкото и национално-освободителното движение, видни родове, Ботевата чета и др. Завършил е икономика в София, работил е по специалността си в Тутракан, Перник и София. Главен специалист е в Централното статистическо управление (1964-1974 г.), в Комитета по печата при МС (1974-1975 г.). Умира на 20 февруари 1979 г. в София.\r\n1868 г.\r\nРоден е Радул Владиславов Канели - български драматичен артист и режисьор. Той е един от първите строители на българския професионален театър. Завършва театралната школа на П. Г. Рапхоф в Петербург (1893 г.). Дебютира на сцената на театър “Сълза и смях” в София като режисьор и изпълнител на ролята на Жадов в “Доходно място” от А. Н. Островски (17 ноември 1893 г.). Директор-режисьор е в театър “Сълза и смях” (1894-1899 г.), преподавател по пластика във Военното училище в София (1901-1905 г.), секретар е на Българското търговско агентство в Скопие (1905-1908 г.). Режисьор (1909 г.) и директор-режисьор е на театъра в Пловдив (1910-1912 г.). Участва като доброволец в Сръбско-българската война (1885 г.) и в Балканската война (1912-1913 г.). Популяризира драматургията на Островски в България. Има заслуги за укрепването на българския театър. Бори се за построяване на постоянна театрална сграда. По негово настояване Министерството на народното просвещение утвърждава Устав за управлението на българския театър в София. Успява да издейства (1897 г.) чрез руско дипломатическо агентство 3 000 театрални костюма от руските държавни театри. Под негово ръководство театър “Сълза и смях” осъществява първото си задгранично турне в Цариград, Солун, Велес и Скопие (1898 г.). Умира на 2 ноември 1913 г. в София.\r\n1864 г. \r\nРоден е Юрдан Цветков Трифонов  - български историк, литературовед, езиковед и фолклорист, член на БКД (1906 г.). Учи в Петропавловското духовно училище край Лясковец по времето на епископ Климент Браницки (Васил Друмев). Завършва филология и история във Висшето училище в София (дн. СУ, 1893 г.). Работи като учител в Търново и София. Секретар  (1923-1931 г.) и председател (1936-1938 г.) е на Историко-филологическия клон на БАН. Почетен  доктор е на СУ “Св. Климент Охридски” от 1939 г. Първите му изследвания са свързани със старобългарския език. Като фолклорист проучва български исторически песни. Посвещава текстологични проучвания на българската историография от II половина на ХVIII в., внимание отделя на историко-филологическите проблеми на Възраждането. В културно-историческите си изследвания въз основа на богат фактически материал очертава цялостната картина на културния живот в България през II половина на ХIХ и началото на ХХ в. Умира на 16 април 1949 г. в София.На тази дата умират:\r\n2010 г.\r\nУмира Вили Кавалджиев – известен български рок певец, от времето на зараждането на рокендрола. Завършва английска гимназия, след което специалността „Икономика и организация на туризма“. Работи известно време като преводач към „Балкантурист“ и завързва запознанства с много западни туристи. Това не се приема с добри чувства от тогавашната Държавна сигурност и често го привикват да дава обяснения.\r\n1991 г.\r\nУмира Куйо Марков Куев - български литературовед с интереси в сравнителното изучаване на славянските литератури, полска литература, старобългаристиката. Роден е на 11 ноември 1909 г. Завършва славянски филологии в СУ “Св. Климент Охридски” (1937 г.). От 1937 г. до 1939 г. е лектор по български език в Ягелонския университет в Краков. Там защитава докторска дисертация на тема “Константин Костенечки в българската и сръбската литератури” (1939 г.). Работи като учител. Специализира във Виена (1941-1942 г.). Редовен професор е при Катедрата за славянски литератури от 1961 г., доктор е на филологическите науки от 1973 г. През 1948-1950 г. е културно аташе във Варшава. Заместник-декан (1962-1965 г.) и декан (1972-1976 г.) е на Факултета по славянски филологии в СУ. Има над 150 научни публикации.\r\n1938 г.\r\nУмира Панчо Василев Дорев - български историк османист. Роден е на  25 февруари 1878 г. в с. Пътеле, Леринско.  Завършва гимназия в Битоля и право в Цариград (ок. 1903 г.). Работи като адвокат (1903 г.) и гимназиален учител (1904 г.) в Битоля. След Младотурската революция (1908 г.) е избран за депутат от Битоля в турския парламент. Мирски съветник е в Българската екзархия (1909-1911 г.). Издава в. \"Светлина\" (1912 г. в Солун) - орган на българите в Османската империя. Легационен съветник е в Цариград (1912-1914 г.) и Лондон (1921 г.). Генерален консул е в Будапеща (1914-1916 г.) и Александрия (1922-1923 г.). Пълномощен министър е в Прага (1932-1934 г.). Публикува \"Документи из турските държавни архиви. 1564-1909” в 2 т. (1940-1942, посм.). Автор е на \"Външна политика и причини на нашите катастрофи\" (1924 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.28", "title": "Денят 28 декември в българската история"}
{"url": "http://www.focus-news.net/news/2017/12/28/2471441/zhitelite-na-bansko-i-okolnite-naseleni-mesta-otnovo-izlizat-na-protest-na-glaven-pat-e-79-kray-simitli-v-podkrepa-izgrazhdaneto-na-vtori-lift-v-kurortniya-grad.html", "text": "Жителите на Банско и околните населени места отново излизат на протест на главен път Е-79 край Симитли в подкрепа изграждането на втори лифт в курортния град. Това съобщи за Радио „Фокус“ – Пирин Димитър Русков, представител на сдружение „Бъдеще за Община Банско“, което е основния инициатор за провеждането на поредицата от протестни акции. Протестът ще започне в 10.00 часа като се очаква на него да присъстват жителите на общините Симитли, Разлог, Кресна, Струмяни, Благоевград и други населени места. „Надяваме се, че утре в Министерски съвет ще се глада точката, касаеща плана за управление на Природен парк Пирин и изграждането на Втори лифт в Банско. Освен това знаем, че в същия ден пред Министерски съвет ще се проведе протест от противниците на нашето искане, затова решихме като отведен жест да организираме пореден протест. С него искаме да заявим на правителството, че очакваме неговото решение“, каза още Русков. Той добави, че тази вечер или утре на място ще бъде взето решение от страна на протестиращите дали отново да бъде блокиран пътя, както се случи на предходния протест.„Фокус“ припомня:\r\nНа 13 декември жителите на Банско, водени от кмета Георги Икономов, както и кметовете на общините Разлог – Красимир Герчев, Симитли – Апостол Апостолов, Петрич – Димитър Бръчков, Сандански – Кирил Котев, Якоруда –  Нуредин Кафелов и Струмяни – Емил Илиев, затвориха Главен път Е-79 край Симитли. Движението към и от Гърция беше спряно за няколко минути от протестиращите, които бяха стотици. Протестът бе в отговор на исканията на природо-защитниците да не се развива ски зона Банско и да не се изграждат нови съоръжения в концесионната зона. Протестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област – Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „ЗА” развитието на Банско и „Против” псевдо еколозите, които се намесват в регионалното развитие, без да успеят да извадят нито един екологичен довод.\r\nЛивия НИНОВА", "date": "2017.12.28", "title": "Жителите на Банско и околните населени места отново излизат на протест на главен път Е-79 край Симитли в подкрепа изграждането на втори лифт в курортния град"}
{"url": "http://www.focus-news.net/news/2017/12/28/2471442/ria-novosti-ruskata-politsiya-zadarzha-streletsa-ot-menshevik.html", "text": "В сутрешните часове на четвъртък, 28 декември, руската полиция успя да задържи бившия директор на московския завод „Меншевик“, който в сряда откри огън и рани фатално един от охранителите на съоръжението, след което се укри, предава  РИА Новости.\r\nПо данни на властите стрелецът е открит на територията на завода, след което е отведен в полицеско управление. \r\nИнцидентът в завода се случи около девет часа (местно време) в сряда след възникнала свада. Съгласно разпространените данни, в сутрешните часове на деня бившият собственик на завода е пристигнал на територията му и е влязъл в словесен конфликт с настоящото ръководство на предприятието. След ескалация на спора той е произвел няколко изстрела и е ранил един от охранителите на обекта. По-късно той е починал от раните си. Уточнява се, че предполагаемият извършител е оказал активна съпротива на полицията при опита й да го задържи.\r\nВластите опровергаха появилата се по-рано информация за заложническа ситуация в завода. Не бяха потвърдени и данните за още двама пострадали.Тереза Герова", "date": "2017.12.28", "title": "РИА Новости: Руската полиция задържа стрелеца от „Меншевик“"}
{"url": "http://www.focus-news.net/news/2017/12/28/2471443/pernik-v-dvoretsa-na-kulturata-shte-badat-vracheni-godishnite-nagradi-na-obshtinata-za-nay-dobri-sportisti-na-2017-godina.html", "text": "От 18.00 часа в Двореца на културата ще бъдат връчени годишните награди на Община Перник за най-добри спортисти на 2017 година. Това съобщиха от пресцентъра на Община Перник. От 10.00 часа кметът Вяра Церовска ще проведе годишна среща с медиите.", "date": "2017.12.28", "title": "Перник: В Двореца на културата ще бъдат връчени годишните награди на общината за най-добри спортисти на 2017 година"}
{"url": "http://www.focus-news.net/news/2017/12/28/2471444/dobrich-patnite-nastilki-v-oblastta-sa-predimno-suhi-nyama-vavedeni-ogranicheniya-na-dvizhenieto-na-avtomobili.html", "text": "Няма въведени ограничения на движението на автомобили в областта, предаде кореспондент на Радио „Фокус” – Варна. Пътните настилки са предимно сухи. Времето в Добрич е ясно, без снеговалеж, температурата е около 8 градуса към 08.00 часа, духа слаб до умерен вятър. \r\nОт Автогара – Добрич се пътува по всички направления от разписанието. \r\nЖулиета НИКОЛОВА", "date": "2017.12.28", "title": "Добрич: Пътните настилки в областта са предимно сухи, няма въведени ограничения на движението на автомобили"}
{"url": "http://www.focus-news.net/news/2017/12/28/2471445/denyat-28-dekemvri-v-svetovnata-istoriya.html", "text": "През 1065 г. е осветено Уестминстърското абатство, което е една от най-известните сгради в Лондон, Обединеното кралство. Робеспиер обвинява френският крал Людовик XVI в държавна измяна през 1793 г. Испания признава независимостта на Мексико през 1836 г. През 1846 г. Айова става 29 -ия щат на САЩ. В Охайо през 1869 г. е патентована първата дъвка. През 1895 г. немският физик Вилхелм Рентген открива рентгеновия лъч. Същата година братята Луи и Антоан Люмиер откриват своята кинематография в мазето на Гран кафе в Париж. На 28 декември са родени: Даниил Заболотни - украински микробиолог и епидемиолог, френските писатели Антоан Фюретиер и Анри Франсоа Жозеф дьо Рение, американският общественик и държавник Томас Удроу Уилсън, американският актьор Дензъл Уошингтън. На 28 декември умират: Александър Айфел - френски строителен инженер, руският поет Сергей Есенин, американският писател Теодор Драйзър.\r\n2013 г.\r\nВ Египет ислямисти подпалват две здания на университета Ал Азхар в Кайро.\r\n2012 г.\r\nМинистър-председателят на Грузия Бидзина Иванишвили подкрепя арестите на близки сътрудници на действащия президент Михаил Саакашвили. Пропрезидентската партия „Единно национално движение“ загуби на парламентарните избори на 1 октомври 2012 г. от опозиционния блок „Грузинска мечта - Демократична Грузия“, който спечели повече от половината места в парламента. Веднага след изборите започва разследване на убийството на министър-председателя Зураб Жвания. Много хора от близкото обкръжение на президента емигрират в чужбина.\r\n2011 г.\r\nВладимир Путин заявява, че няма намерение да води преговори с опозицията във връзка с преминалите парламентарни избори, защото не вижда с кого от сегашните лидери на опозицията би могъл да води преговори, допълвайки че на самия него понякога му се иска да излезе да протестира, виждайки какво става в страната. Според него, най-големият недостатък на опозицията е, че тя не е обединена под обща платформа от искания. Според кореспондента на The Guardian Люк Гардинг най-зле е сегашният президент Медведев, на когото лепват прякора „Робин при Батман“, тъй като през своя мандат не успява да направи нищо съществено за страната. Според кореспондента Путин е уморен от властта, но остава президент до 2024 г. за да предотврати неизбежно разследване на незаконно забогателия си близък кръг. От друга страна революцията, която ще пламне на Кавказ, ще дойде много по-бързо от тази дата. В Санкт Петербург влиза в експлоатация най-дълбоко разположената метростанция в Русия „Адмиралтейская“ - по различни източници — между 86 и 120 метра под повърхността на земята.\r\n2006 г.\r\nСъюзниците влизат в Могадишу, след като ислямските бойци напускат града. Ден по-късно, след преговори с водачите на местните кланове, премиерът Али Мохамед Геди обявява „началото на нов живот“ за Сомалия. Ислямистите, организирани в групировката \"Ал Шабаб\", продължават съпротивата срещу правителствените войски.\r\n1989 г.\r\nПарламентът в Чехословакия избира за свой председател Александър Дубчек, с което той се връща във властта след разпадането на реформисткото движение през 1968 г. Дубчек е първи секретар на ЦК на Чехословашката комунистическа партия  от януари 1968 г. до  април 1969 г. Оглавява борбата за \"социализъм с човешко лице\" . След инвазията на войските на Варшавския договор (20-21 август 1968 г.) Дубчек е арестуван и изпратен в Съветския съюз. Изключен е от Чехословашката комунистическа партия през 1970 г. Работи като инженер-лесовъд. Председател е на парламента на Чешката и словашка федеративна република от декември 1989 г.\r\n1949 г.\r\nВ Унгария влиза в сила указът за национализация.\r\n1948г.\r\nУбит е министър-председателят на Египет Нокраши Паша.\r\n1939 г.\r\nВ Англия е въведена купонна система за захар и месо.\r\n1936 г.\r\nИталианският диктатор Бенито Мусолини изразява откритата си подкрепа за армията на Франсиско Франко и изпраща в Испания италиански части в негова подкрепа. Бенито Мусолини е италиански държавник. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2-годишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър – председател в периода 1922 - 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд на разстрел.\r\n1920 г.\r\nМихаил Фрунзе разделя Украйна на военни окръзи за да се справи с бандитизма. Михаил Василевич Фрунзе е роден на 21 януари 1885 г., град Пишпек (днес Бишкек, Семиреченска област, Туркестански край. Той е един от военачалниците в Червената армия по време на гражданската война.\r\nУмира на 31 октомври 1925 г. в Москва, по-време на операция от язва на стомаха. Остават съмнения, че е убит от Сталин, който много настоява за провеждането на операцията. В негова чест е кръстена Военната академия в Москва.\r\n1908 г.\r\nПри земетресение в Италия, последвано от цунами и силни урагани, загиват над 160 000 души.\r\n1895 г.\r\nНемският физик В. Ренген открива ренгеновия лъч. През 1895 г. открива лечение с дължина на вълната, по-къса от тази на ултравиолетовите лъчи (X-лъчи) които по-късно се наричат рентгенови и изследва техните свойства- способността им да се отразяват, да се поглъщат, да йонизират въздуха и т.н. През 1888 г. открива магнитното поле на диелектрик, движещ се в електрично поле. За откриването на лъчите, носещи неговото име, през 1901 г. Ренген има славата на най-добрия експериментатор за своето време, създава школа по експериментална физика. Вилхелм Ренген е първия лауреат на Нобелова награда в областта на физиката.\r\n1895 г.\r\nБратята Луи и Антоан Люмиер откриват своята кинематография в мазето на Гран кафе в Париж. 33 души заплащат таксата, за да посетят първото в света кино. Луи Люмиер открива и способ за трицветно фотографиране. Във Франция е учредена ежегодна премия \"Л. Люмиер\" за документален филм.\r\n1869 г.\r\nВ Охайо (САЩ) е патентована първата дъвка.\r\n1846 г.\r\nАйова става 29 –ия щат на САЩ.\r\n1836 г.\r\nИспания признава независимостта на Мексико.\r\n1795 г.\r\nПредложен е план за строителството на главната улица в Торонто - Yonge Street.\r\n1793 г.\r\nРобеспиер обвинява френският крал Людовик XVI в държавна измяна. Максимилиан Мари Изидор де Робеспиер е един от ръководителите на Великата Френска революция. Той учи в колежа \"Луи Велики\" в Париж, след което завършва Юридическия факултет на Сорбоната. Робеспиер се смята за ученик и последовател на Жан-Жак Русо. След 1781 г. е адвокат в Арас и защитава подсъдими на политически процеси. От 1783 г. е член на Араската академия за наука и изкуство. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Робеспиер се налага като лидер на якобинците. Той ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Теоретически обосновава революционно-демократичната диктатура и терора като главно оръжие на революцията. Робеспиер става жертва на заговор на своите политически противници, които организират преврата на 27 срещу 28 юли 1794 г. Осъден е на смърт и на 28 юли 1794 г. е гилотиниран.\r\n1065 г.\r\nОсветено е Уестминстърското абатство. Уестминстърското абатство е една от най-известните сгради в Лондон, Обединеното кралство. Представлява готическа катедрала. Намира се в централната част на града, в района Уестминстър. В абатството се провеждат коронациите на британските монарси. \r\nПрез 616 г. на мястото на днешното абатство е имало храм. Абатството е строено от Едуард Изповедника в периода 1045 г. - 1050 г. и е осветено на 28 декември 1065 г. От 1245 г. до 1517 г. сградата претърпява реконструкция, след която добива сегашния си готически стил.\r\nВ сградата са погребани много монарси, учени, музиканти и държавници като Исак Нютон, Чарлз Дарвин, Георг Хендел, Хенри Пърсел, Чарлз Дикенс, Уилям Шекспир и др. Уестминстърското абатство е в Списъка на Световното наследство на ЮНЕСКО.На тази дата са родени:\r\n1954 г.\r\nРоден е Дензъл Уошингтън  - американски актьор. Завършва журналистика във Fordham University. Първата изиграна от него роля е в телевизионния филм “Уилма” през 1975 г. По време на снимките се запознава с актрисата Раулета Пиърсън, за която по-късно се жени. През 1989 г. Уошингтън печели “Оскар” за най-добра поддържаща роля. Наградата е за филма “Glory”, където той играе непокорен роб. През 1992 г. Уошингтън се снима във филма Малкълм X, с режисьор Спайк Лий. Един от най- влиятелните филмови критици Роджър Еберт и признатият филмов режисьор Мартин Скорсезе определят филма за един от най- добрите за 90–те години. В Малкълм X Уошингтън играе чернокож лидер- националист. Тази роля носи друга номинация на Уошингтън за награда “Оскар”. След като се снима в Малкълм X Уошингтън става един от най-уважаваните актьори в Холивуд. През 2002 г. той печели Оскар за най- добър актьор за ролята му на корумпиран търгуващ с наркотици полицай във филма \"Тренировъчен ден\". През 2002 г. Дензъл Уошингтън прави своя дебют като режисьор с филма Antwone Fisher. През 2004 г. Дензъл Уошингтън декларира своето желание да играе само негативни роли във филмите.\r\n1944 г.\r\nРоден е Кери Банкс Мълис - американски биохимик. Завършва Технологичния институт в Атланта (1966 г.). Работи в Медицинския факултет на Канзаския университет (1973 г.), в Калифорнийския университет (1977 г.), в “Сетъс Корпорейшън”, Емървил (1979 г.). Създава метода “полимеразна верижна реакция” (получаване на неограничен брой копия на даден фрагмент от ДНК само за няколко часа с помощта на фермента ДНК-полимераза), който позволява да се анализират крайно малки количества ДНК-материал. Учените смятат, че методът ще създаде нов начин за изучаване на систематиката на растителните и животинските видове. Днес се произвежда генетичен материал чрез ДНК от изчезнали преди 20 милиона години насекоми (отразено и във филма “Джурасик парк”). От 1988 г. Кери Мълис е директор на “Зайтроникс Инкорпорейшън”. Получава Нобелова награда за химия заедно с М. Смит (1993 г.).\r\n1888 г.\r\nРоден е Мурнау - германски режисьор. Учи история на изкуството и литературата в Хайделберг. Играе в Берлинския театър на Макс Райнхард. Дебютира в киното с “Момчето в синьо” (1919 г.). Работи със сценариста Карл Майер - “Гърбавият и танцьорката” (1920 г.), с операторите Карл Фройнд - “Сатана” (1919 г.), “Главата на Янус” (1920 г.), и Фриц Вагнер - “Замъкът Фогельод” (1921 г.), “Носферату - симфония на ужаса” (1922 г.). Връх в творчеството му е филмът “Последният човек” (1924 г.). През 1926 г. е в Холивуд и снима “Изгрев” (1927 г.) - едно от забележителните явления от края на американското нямо кино. Прави снимките на “Табу” (1931 г.) на о-в Таити. Загива нелепо в автомобилна катастрофа в САЩ преди премиерата на филма. Умира на 11 март 1931 г. в САЩ.\r\n1872 г.\r\nРоден е Пио Бароха-И-Неси - испански писател, представител на т. нар. \"поколение на 1898\". Създава около 100 романа, групирани в цикли. В трилогиите, написани до Първата световна война (\"Земята на баските\", 1900-1909 г., \"Фантастичен живот\", 1901-1906 г., \"Борба за съществуване\", 1904 г. и др.), рязко критикува съществуващата действителност. За романите му от късния период (циклите \"Градове\", 1920 г., \"Агонията на нашето време\", 1926 г., \"Спомени за човека на действието\", 1913-1935 г. и др.) е характерен социален песимизъм. От 1936 г. до 1939 г. е в емиграция, \"Последният кръг на живота\", т. 1-7 (1944-1949 г.). Умира на 30 октомври 1956 г. в Мадрид.\r\n1866 г.\r\nРоден е Даниил Кирилович Заболотни - украински микробиолог и епидемиолог, един от основоположниците на научната епидемиология в СССР, академик (1922 г.) и президент (1928-1929 г.) на Украинската академия на науките, академик на академията на науките на СССР (1929 г.). Завършва Физико-математическия факултет на Новорусийския университет в Одеса (1891 г.). През 1894 г. завършва Медицинския факултет на Киевския университет. Доказва (1893 г., заедно с И. Г. Савченко), че вкарването на холерна ваксина през устата предпазва от холерно заболяване. Участва в експедиции за изучаване на чумата в Индия, Арабия, Монголия и др. Той е един от организаторите на първите противочумни лаборатории. Създава учението за природните огнища на чумата (1922 г.). През 1898 г. организира в Петербургския женски медицински институт първата в Русия катедра по бактериология, а през 1920 г. в Одеса - първата в света катедра по епидемиология. Основател и пръв ректор (от 1921 г.) на Одеския медицински институт. Организира (1928 г.) в Киев Украинския институт по епидемиология и микробиология при академията на науките на Украйна (дн. носи неговото име). Един от основателите е на Международното дружество на микробиолозите. Депутат е в Петроградския и Киевския съвети, член е на ЦИК на СССР и Всеукраинския ЦИК. Автор е на множество научни трудове за чумата, холерата, маларията, сифилиса, дифтерията, петнистия тиф и други заболявания. Умира на 15 декември 1929 г. в Киев.\r\n1864 г.\r\nРоден е Анри Франсоа Жозеф дьо Рение - френски писател, член е на Френската академия (1911 г.). Учи в парижки колеж. Първите си стихосбирки създава под влиянието на романтиците, парнасците и отчасти на П. Верлен - \"Успокоение\" (1886 г.), \"Ландшафти\" (1887 г.), \"Епизоди\" (1888 г.) и др. По-късно се ориентира към символиката в духа на Маларме: сборник \"Стихотворения в античен и рицарски дух\" (1887-1890 г.) и \"Като в сън\" (1892 г.). Използва свободния стих в стремежа си да реформира френското стихосложение. В следващите си сборници се връща към традиционната форма: \"Глинените медали\" (1900 г.), \"Град на водите\" (1902 г.), \"Огледало на времето\" (1910 г.), \"Vestigia flammae\" (лат.: \"Следи от пламък\", 1921 г.). Автор е на романи: \"Два пъти любима\" (1900 г.), \"Живото минало\" (1905 г.), \"Страх от любов\" (1907 г.), \"Грешница\" (1920 г.), \"Аз, тя и той\" (1935 г.) и др., на сборник с разкази (\"Лакираният поднос\", 1913 г. и др.). Умира на 23 май 1936 г. в Париж.\r\n1856 г.\r\nРоден е Томас Удроу Уилсън - американски общественик, политик и държавник. Той е президент на САЩ (1913-1921 г.), член е на Демократическата партия. Завършва Принстънския университет (1879 г.), доктор е по философия (1886 г.). Професор е по право (1890-1902 г.) и ректор (1902-1910 г.) на Принстънския университет, губернатор на щата Ню Джърси (1910-1912 г.). На президентския пост се проявява като “прогресивен реформатор”, прокарва много либерални закони, с които спечелва уважението на всички кръгове на американското общество. В политиката е последователен либерал. Неговото правителство обявява война на Германия (6 април 1917 г.) и САЩ се намесват в Първата световна война. Твърд и последователен борец е за правата на човека и защитник на демокрацията. Предлага програма на мира, т. нар. “14 точки на президента Т. Уилсън”, с която апелира за сключване на справедлив мир в Европа и зачитане правата и националното достойнство на всички европейски народи. Великобритания и Франция не се съобразяват с призивите на Уилсън и налагат на Европа несправедливите Парижки договори (американския сенат не ги ратифицира). Получава Нобелова награда за мир (1919 г.). След завършване срока на президентството Уилсън се оттегля от активна политическа дейност. Умира на 3 февруари 1924 г. във Вашингтон.\r\n1620 г.\r\nРоден е Антоан Фюретиер - френски писател. Член е на Френската академия (от 1662 г.). Завършва юридическо образование. През 1653 г. публикува бурлескната поема “Пътешествието на Меркурий”. В сборник “Различни стихотворения” (1655 г.) преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман” (1655 г.). Особено място в него заема полемиката с “прецизната литература”. През 1671 г. излизат “Морални басни и поеми”, потвърждаващи “третосъсловните” демократични възгледи на писателя. Фюретиер е автор на “Всеобщ речник, съдържащ всички думи на френския език …” (1690 г.), който предизвиква възмущението на френските академици и през 1684 г. авторът е изключен от състава на Академията. Умира на 14 май 1688 г. в Париж.На тази дата умират:\r\n2008 г.\r\nУмира Сюзън Симънс – американска писателка на бестселъри в жанра съвременен и исторически романс. \r\n1963 г.\r\nУмира Паул Хиндемит - германски композитор, музикален теоретик, диригент, цигулар. Роден е на 16 ноември 1895 г. в Ханау. От 13-годишна възраст свири в оркестри. Едновременно с това учи във Франкфуртската консерватория (в класовете по композиция и цигулка). Концерт-майстор е на Франкфуртския оперен театър (1915-1923 г.), професор е  в берлинската Висша музикална школа (1927-1937 г.). Автор е на опери, балети и симфонии, съчинения от много камерни жанрове, произведения от най-сложните форми и прости инструктивни пиеси за любители-музиканти. В творчеството си утвърждава високи морални принципи, през целия си живот остава верен на идеите на християнския хуманизъм.\r\n1945 г.\r\nУмира Теодор Драйзър -  американски писател и публицист. Роден е на 27 август 1871 г. в Тер-Хот, щата Индиана. Автор е на романите: \"Сестра Кери\" (1900 г.), \"Джени Гебхард\" (1911 г.), \"Трилогия на желанията\", \"Финансистът\" (1912 г.), \"Титан\" (1914 г.), \"Стоик\" (1947 г., незавършен), \"Гений\" (1915 г.), \"Американска трагедия\" (1925 г.) и др. Издава сборник с разкази, публицистика и пиеси.\r\n1925 г.\r\nУмира Сергей Александрович Есенин - руски поет. Роден е през 1895 г. Живее и твори на границата на две епохи. Женен за А. Дънкан. Първият му стихотворен сборник е \"Задушница\" (1916 г.). В периода 1919-1923 г. е под влияние на имажинизма. Автор е на стихосбирката: \"Преображение\" (1918 г.), \"Стихове\" (1924 г.), \"Персийски мотиви\", \"За Русия и Революцията\" (1925 г.) и др.; поемите: \"Микола\", \"Русия\" (1915 г.), \"Другар\" (1917 г.), \"Октоих\", \"Пришествие\", \"Преображение\", \"Йорданската гълъбица\" (1918 г.), \"Небесният барабанчик\", \"Пантократор\" (1919 г.), \"Песен за великия поход\", \"Съветска Русия\", \"Безприютна Русия\" (1924 г.), \"Поема за 36-те\", \"Ана Снегина\" (1925 г.), \"Черният човек\" (публикувана посмъртно, 1926 г.); драматическите поеми: \"Пугачов\", \"Страната на негодниците\" (1924-1926 г.); повестта \"Яр\" (1916 г.), очеркът \"Железният Миргород\" (1923 г.), разкази, литературнокритически статии.\r\n1923 г.\r\nУмира Александър Гюстав Айфел - френски строителен инженер. Роден е на 15 декември 1832 г. в Дижон. За първи път използва в строителната практика метални конструкции, строи много мостове, виадукти и други съоръжения. Създава виадукта в Гарабит (1882-1884 г.), конструкцията на статуята на Свободата в Ню Йорк (1886 г.), Айфеловата кула в Париж и много други съоръжения.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.28", "title": "Денят 28 декември в световната история"}
{"url": "http://www.focus-news.net/news/2017/12/28/2471446/sport-manchestar-siti-pobedi-s-10-pri-gostuvaneto-si-na-nyukasal.html", "text": "Лидерът във временното класиране Манчестър Сити победи с 1:0 при гостуването си на Нюкасъл в двубой от 20-тия кръг на Английската висша лига. Единственото попадение в мача отбеляза Рахим Стърлинг в 31-вата минута от началото на двубоя. \r\nТака Манчестър Сити постигна 18-та поредна победа в шампионата и води с актив от 58 точки, с 15 повече от втория в класирането – Манчестър Сити. Нюкасъл е на 15-то място с 18 точки, само с една повече от зоната на изпадащите.", "date": "2017.12.28", "title": "Спорт: Манчестър Сити победи с 1:0 при гостуването си на Нюкасъл"}
{"url": "http://www.focus-news.net/news/2017/12/28/2471447/sofiyska-voda-vremenno-shte-prekasne-vodosnabdyavaneto-v-chast-ot-kv-vrazhdebna.html", "text": "„Софийска вода” временно ще прекъсне водоснабдяването в част от кв. „Враждебна” на 28 декември. Това съобщиха от пресцентъра на дружеството. Във връзка с диагностика на уличен водопровод на ул. 2 в кв. „Враждебна” се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. 2, ул. 60, ул. 1 и ул. 61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 на ъгъла с ул. 25.", "date": "2017.12.28", "title": "„Софийска вода” временно ще прекъсне водоснабдяването в част от кв. „Враждебна”"}
{"url": "http://www.focus-news.net/news/2017/12/28/2471448/shumen-danachnite-kasi-v-obshtinata-shte-badat-s-namaleno-rabotno-vreme.html", "text": "Касите за обслужване на граждани към отдел „Местни данъци и такси и ТБО” в сградата на Община Шумен ще работят с намалено работно време до 15.30 часа. Това съобщиха от пресцентъра на Общината. Промяната се налага във връзка с приключване на финансовата година съобразно указанията на Министерството на финансите и Българската народна банка. Ако има граждани, които желаят да заплатят задълженията си и след този час, те могат да го направят по банков път.", "date": "2017.12.28", "title": "Шумен: Данъчните каси в общината ще бъдат с намалено работно време"}
{"url": "http://www.focus-news.net/news/2017/12/28/2471449/ekathimerini-gratska-kraynolyava-grupirovka-poe-otgovornost-za-napadenieto-na-sada-v-atina.html", "text": "Крайнолява групировка пое отговорност за бомбения атентат, който бе извършен в сградата на съда в гръцката столица на 22 декември, в резултат на който бяха нанесени сериозни щети, съобщава електронното изданието Ekathimerini.\r\nГрупировката „Популярни бойци“ публикува изявление на уебсайт, от което става ясно, че нейни членове са нападнали Апелативния съд в Атина в знак на протест срещу органа, който – съгласно думите им, облагодетелства богатите и влиятелните в процесите, които се гледат в него.  \r\nГрупировката се оплаква още от провала на гръцките съдилища за провала в правната подкрепа срещу болезненото намаляване на доходите и увеличаването на данъците, наложени във връзка със спасителната програма на Гърция. \r\n „Популярни бойци“ пое отговорност за стрелбата, произведена в резиденцията на германския посланик в Атина преди четири години, и за бомбените атентати от края на 2015 г., насочени към Гръцката индустриална федерация. През април тази година групировката извърши и нападение срещу банка. При нито един от инцидентите обаче няма пострадали. Нанесени са само материални щети. Тереза Герова", "date": "2017.12.28", "title": "Ekathimerini: Гръцка крайнолява групировка пое отговорност за нападението на съда в Атина"}
{"url": "http://www.focus-news.net/news/2017/12/28/2471450/plovdiv-mezhdu-50-i-100-metra-e-ogranichena-vidimostta-po-patishtata-v-oblastta-poradi-magla.html", "text": "Мъгла затруднява движението по много от основните направления в Пловдивска област, предаде репортер на Радио „Фокус“ – Пловдив. Видимостта е 50 метра в района на град Асеновград и селата Граф Игнатиево и Йоаким Груево. До 100 - 150 метра е намалена видимостта по участъка на автомагистрала „Тракия“ в Пловдивска област, в района на проходите Троян - Кърнаре, Козница и Стражата, също при град Първомай и село Трилистник. От Областното пътно управление съобщиха, че до момента не са постъпвали сигнали за сериозни пътнотранспортни произшествия. Пътните настилки са мокри, като е възможно комбинацията от мъгла и ниски температури  да доведе до поледици. Към момента пътищата в планинските райони са обработени срещу заледяване. Водачите трябва да шофират внимателно и със съобразена скорост, поради повишени риск от сериозни пътни инциденти.\r\nОпасност от свличане на земна и скална маса има по пътните артерии Смолян-Кричим-Стамболийски, Кричим-Девин, Бачково-Нареченски бани, също в района на проходите Козница и Стражата. Остават валидни ограниченията за движение на МПС над 12 тона през прохода Троян-Кърнаре, по пътя Югово – Лъки – Здравец, в отсечката град Лъки-пътно кръстовище за хижа Момчил юнак и по направлението Поповица-Болярци. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nМъгла има и в град Пловдив. Видимостта по пътищата е до 150-200 метра, като мъглата започва да се вдига. Пътищата на територията на града са мокри. Движението е интензивно, като струпване на автомобили има в централната градска част и по всички входно-изходни артерии.\r\nТони МИХАЙЛОВ", "date": "2017.12.28", "title": "Пловдив: Между 50 и 100 метра е ограничена видимостта по пътищата в областта поради мъгла"}
{"url": "http://www.focus-news.net/news/2017/12/28/2471451/blagoevgrad-obshtinskiyat-savet-shte-razgleda-48-tochki-na-poslednoto-si-redovno-zasedanie-za-godinata.html", "text": "Общински съвет – Благоевград ще разгледа 48 точки на последното си редовно заседание за годината на 28 декември, съобщиха за Радио „Фокус“ – Пирин от отдел „Връзки с обществеността“ към Общинския съвет. Сесията на местния парламент ще се проведе от 09.30 часа в зала „22 септември. По време на заседанието се очаква да бъде разгледано предложение относно изменение на Правилника за организация и дейността на Общинския съвет, неговите комисии и взаимодействието му с общинската администрация. Освен това се очаква да бъде приет Правилник за организацията и дейността на обществения посредник на територията на Община Благоевград, на базата на който, в началото на следващата година ще бъде проведен избор на омбудсман. \r\nОбщинските съветници ще разгледат предложение за изменение и допълнение на Наредбата за определянето и администрирането на местните такси и цени на услуги на територията на община Благоевград и Тарифата за конкретните размери на местните такси и цени на услуги, предоставяни от Община Благоевград за 2018 година. Освен това ще бъдат приети още предложения относно определяне начина, конкретните количества и цената за продажба на дървесина, добита от горски територии - общинска собственост, откриване на процедура и провеждане на публичен търг за отдаване под наем на части от общински имоти за поставяне на рекламно-информационни елементи тип билборд с размери 3 х 4 м, както и предложение, относно членството на Община Благоевград в Организация за управление на Рило-Пирински туристически район. \r\nСъветниците ще гласуват и две предложения по искане на Министерство на здравеопазването по оперативна програма „Региони в растеж” 2014-2020. Първото предложение касае безвъзмездно учредяване право на строеж за реализацията на инвестиционен проект съвместно с Министерство на здравеопазването свързан с обновяване и модернизация на сградния фонд и оборудването в системата на спешна медицинска помощ на територията на Благоевград. В изпълнение на дейностите ще бъде изградено ново Спешно приемно отделение на МБАЛ - Благоевград, както и ще бъде осигурено цялостно оборудване и обзавеждане, съгласно изискванията на медицинския стандарт за спешна медицина и на действащата нормативна уредба в страната. Второто предложение се отнася до учредяване безвъзмездно право на строеж върху общински имот за реализацията на инвестиционен проект по процедура „Подкрепа за деинституционализация на грижа за деца”, свързан с услугата „Център за специализирана здравно-социална грижа за деца с увреждания с потребност от постоянни медицински грижи”, за изграждане на самостоятелна едноетажна сграда с прилежащо дворно място за обособяване на детска площадка с пряк достъп до сградата.", "date": "2017.12.28", "title": "Благоевград: Общинският съвет ще разгледа 48 точки на последното си редовно заседание за годината"}
{"url": "http://www.focus-news.net/news/2017/12/28/2471453/sofiya-naneseni-sa-shteti-po-bankomat-v-kvartal-lyulin-10-na-tozi-etap-nyama-konstatirana-krazhba.html", "text": "Нанесени са щети по банкомат в квартал „Люлин“ 10. Това съобщиха за Агенция „Фокус“ от пресцентъра на МВР. Сигналът за инцидента е подаден около 3.25 часа. Банкоматът се намира в помещение със свободен достъп. Извършва се оглед на място. На този етап няма констатирана кражба.\r\nБиляна ИВАНОВА", "date": "2017.12.28", "title": "София: Нанесени са щети по банкомат в квартал „Люлин“ 10, на този етап няма констатирана кражба"}
{"url": "http://www.focus-news.net/news/2017/12/28/2471454/pazardzhik-patishtata-v-oblastta-sa-mokri-v-planinskata-chast-zaledeni-i-zasnezheni.html", "text": "Проходими са пътищата на територията на област Пазарджик, съобщиха за Радио „Фокус“ – Пазарджик от Областното пътно управление – Пазарджик. Пътните настилки са мокри, в планинската част – заснежени и заледени, но обработени и опесъчени. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.28", "title": "Пазарджик: Пътищата в областта са мокри, в планинската част – заледени и заснежени"}
{"url": "http://www.focus-news.net/news/2017/12/28/2471455/sofiya-vavezhda-se-vremenna-organizatsiya-na-dvizhenieto-vav-vrazka-s-novogodishniya-kontsert-stsena-pod-zvezdite-na-ploshtad-knyaz-aleksandar-na-31-dekemvri.html", "text": "Въвежда се временна организация на движението във връзка с Новогодишен концерт „Сцена под звездите” на площад „Княз Александър І”  на 31.12.2017 г. Това съобщиха от пресцентъра на Столична община. Забраняват се  престоят и паркирането на пътни превозни средства, както следва: oт 06.00 часа на 28.12.2017 г. до приключване на мероприятието на площад „Княз Александър І”. От 21.00 часа на 29.12.2017 г. до 06.00 часа на 01.01.2018 г. на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”. От 08.00 часа на 31.12.2017 г. до 06.00 часа на 01.01.2018 г. на паркинга между Национална художествена галерия и сградата на Народна събрание 2. Да се забрани влизането на пътни превозни средства в двете посоки, с изключение на колите със специален режим, както следва: \r\n От 09.00 часа на 31.12.2017 г. до 16.00 часа на 01.01.2018 г. по:\r\n- ул. „Аксаков” между ул. „Бенковски” и ул. „Дякон Игнатий”;\r\n- ул. „Георги Бенковски” между ул. „Аксаков” и бул. „Цар Освободител”;\r\n- ул. „Княз Александър І” между ул. „Съборна” и пл. „Княз Александър І”;\r\n- ул. „Леге” между ул. „Съборна” и пл. „Атанас Буров”. \r\n От 14.00 часа на 31.12.2017 г. до 16.00 часа на 01.01.2018 г. по бул. „Цар Освободител” между площад „Независимост” и ул. „Г.С. Раковски”.\r\n„Центърът за градска мобилност” ЕАД  закрива паркинг „синя зона” и „служебен абонамент” за времето и на местата посочени по-горе.", "date": "2017.12.28", "title": "София: Въвежда се временна организация на движението във връзка с Новогодишния концерт „Сцена под звездите” на площад „Княз Александър І”  на 31 декември"}
{"url": "http://www.focus-news.net/news/2017/12/28/2471456/pregled-na-osnovnite-temi-v-starozagorskiya-pechat.html", "text": "„Рокерите изненадаха деца с подаръци за Рождество Христово” е водещото заглавие в днешното издание на в. „Старозагорски новини”. Десетки рокери от старозагорския клуб „Волни ездачи” вчера по обед изненадващо се подредиха на площада пред Областната администрация в Стара Загора и започнаха да раздават подаръци на децата за Рождество Христово. „Направили сме 100 коледни пакета и за първи път не даряваме социални домове, а обикновените усмихнати старозагорски деца, които са на разходка в центъра на града”, каза председателят на Клуба Младен Цветков. Инициатива има 20-годишна история и винаги се провежда в последния ден от празничните дни след големия християнски празник. Коледните пакети са подготвили от „Волни ездачи”, а подаръците са закупили с лични средства. Три дни по-рано колегите им от мотоклуб „Черните рози” – Казанлък, също преобразени като Дядо Коледа, дариха стотици лакомства на най-малките казанлъчанчета.\r\n„За пръв път двама патриарси ще служат на връх Шипка” е друга тема в днешното издание. Двама патриарси, българският Неофит и руският Кирил, ще служат заедно за 3 март пред Паметника на свободата на връх Шипка, потвърди пред журналисти Старозагорският митрополит Киприан в последния работен ден преди Рождество Христово, след като новината беше съобщена от „Старозагорски новини” ден по-рано. Идването на патриарх Кирил е било договорено в началото на месец декември, очаква се той да пристигне начело на 160-членна делегация в България. Освен пред паметника двамата глави на православните църкви ще служат заупокойна литургия и в храм-паметника „Рождество Христово”, в чиято крипта са положени костите на загиналите при отбраната на прохода през Руско-турската освободителна война руски войни и български опълченци. Това ще бъде първи случай на съвместна служба на толкова високо канонично ниво на върха в най-новата ни история, коментираха дългогодишни свещеници от епархията. През 2018 година се очаква създаването на документален филм, посветен на делото на дядо Методий, предвижда се и събиране и издаване в един том на записките на дългогодишния секретар на митрополията Недю Александров (1904 - 2000). \r\n„Старозагорец видя пилона на Бузлуджа като статуя на Исус” информира вестникът. 70-метровият пилон на Чинията на връх Бузлуджа да бъде превърнат във величествена статуя на Христос, предлага старозагорец в официално писмо до областния управител Гергана Микова, която, като представител на държавната власт, е прекият стопанин на някогашния монумент на БКП. Това е едно от най-дръзките предложения за бъдещето на монумента, който чака реда си за проучване от комисия, която ще трябва в скоро време да вземе решение как да бъде саниран и запазен за бъдещето. Авторът на предложението напомня, че най-яркият символ на Рио де Жанейро – монтираната върху 709-метровия хълм Корковадо през 1931 г. статуя на Спасителя е само 39.6 м висока, а нашата щяла да стане допълнителен магнит за туристи и поклонници със 70-те си метра. И в момента на Бузлуджа не липсват туристи, които искат непременно да влязат в рушащите се лабиринти на Чинията, признава областният управител. Последният случай бил в самото навечерие на Коледните празници. След воя на сирената от монтираната там СОТ охраната спипала трима души, които пробвали с флекс да разрежат заварките по стоманената портална врата. На „планинарите” бил съставен акт, а техниката им – иззета. Микова се надява подобни опити да намалеят, след като в дните преди Нова година на върха отвори врати изнесен полицейски пункт, където на смени ще дежурят шестима униформени служители на МВР – Казанлък.", "date": "2017.12.28", "title": "Преглед на основните теми в старозагорския печат"}
{"url": "http://www.focus-news.net/news/2017/12/28/2471457/reuters-nyama-dokazatelstva-che-severna-koreya-izpolzva-prihodite-ot-kesan-za-finansirane-na-orazheynite-si-programa-tvardyat-eksperti-ot-seul.html", "text": "Няма убедителни доказателства, че Северна Корея е отклонила заплатите на служителите си, работещи в южнокорейски фирми в граничния индустриален парк „Кесън“, за да финансира оръжейните си програми, съобщи в четвъртък експертна комисия, назначена от Министерството на обединението в Сеул, предава Reuters.\r\nРазследването на комисията опроверга твърдението на предишното южнокорейско правителство, съгласно което по-голямата част от средствата, постъпващи в съвместно управлявания комплекс \"Кесън\", са отклонени за ядрените и ракетните програми на Северна Корея. На това основание по-рано тази година Сеул преустанови сътрудничеството си в Пхенян в индустриалния регион.\r\nСега обаче става ясно, че фактите вероятно са по-различни. Според комисията твърденията на южнокорейските власти не са аргументирани и са основани на свидетелски показания, които не са обективни и надеждни. \r\n„Това накърнява легитимността на решението и може да отслаби позицията ни за бъдещо рестартиране на проекта, като същевременно възпрепятства правата на компаниите да защитават своите активи поради прибързаното изтегляне\".\r\nНовият президент Мун Дже-ин обеща отново да открие индустриалния парк, ако има напредък в денуклеаризацията на Северна Корея, но политическото напрежение между Пхенян и Сеул не дава основание да се предположи, че това ще се случи скоро. Тереза Герова", "date": "2017.12.28", "title": "Reuters: Няма доказателства, че Северна Корея използва приходите от „Кесън“ за финансиране на оръжейните си програма, твърдят експерти от Сеул"}
{"url": "http://www.focus-news.net/news/2017/12/28/2471458/shumen-chastichno-mokri-sa-patnite-nastilki-v-oblatta.html", "text": "С нормална интензивност е движението по републиканската пътна мрежа в област Шумен, предаде репортер на Радио „Фокус” – Шумен. Настилките са частично мокри. Видимостта е нормална. Времето е с разкъсана облачност, без валежи. Няма въведени ограничения на движението по автомагистрала „Хемус” и Ришки проход. Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево – Друмево поради свлачища. Обходът е Шумен – Овчарово – Друмево.\r\nИвелина ИВАНОВА", "date": "2017.12.28", "title": "Шумен: Частично мокри са пътните настилки в облатта"}
{"url": "http://www.focus-news.net/news/2017/12/28/2471459/reuters-turskata-politsiya-e-zadarzhala-38-zapodozreni-za-vrazki-s-islyamska-darzhava.html", "text": "В рамките на антитерористична операция, извършена в ранните часове на четвъртък в провинция Бурса, турската полиция е задържала 38 заподозрени за връзки с близкоизточната радикална групировка „Ислямска държава“, предава Reuters, като се позовава на информация от местна медия.\r\nСъгласно разпространената информация, правоохранителните органи са извършили обиски на няколко различни адреса. Уточнява се, че сред задържаните има граждани на Сирия. Агенция „Фокус“ припомня:\r\nМиналата седмица турските сили за сигурност задържаха 12 предполагаеми членове на близкоизточната радикална групировка „Ислямска държава“, планирали да извършат терористични атентати на Нова година.\r\nСъгласно информация от източник от правоохранителните органи, пожелал анонимност, антитерористичната полиция е извършила едновременни акции на няколко адреса в Адана. В резултат са арестувани 12 заподозрени, включително двама сирийски граждани.\r\nПредполагаемите терористи са планирали да извършат отделни атаки с превозни средства и хладни оръжия, обясни източникът, като същевременно допълни, че те са набирали последователи за редиците на радикална групировка в Сирия. Тереза Герова", "date": "2017.12.28", "title": "Reuters: Турската полиция е задържала 38 заподозрени за връзки с „Ислямска държава“"}
{"url": "http://www.focus-news.net/news/2017/12/28/2471460/blagoevgrad-traditsionniyat-za-grada-koleden-bazar-otnovo-otvarya-vrati.html", "text": "Коледният базар, който се превърна в традиция за Благоевград, отново отваря врати. Това съобщиха от пресцентъра на Община Благоевград. Откриването на празничната инициатива е от 12.00 часа на площад „Георги Измирлиев“, пред сградата на Общината. \r\nПо масите на  Коледния  базар ще бъдат подредени сувенири, подаръци, лакомства, сурвачки, картички, свещници и много други изненади, изработени от децата на Благоевград.  Малчуганите изпитаха въображението си по време на инициативата \"Работилницата на Дядо Коледа\" в Градската художествена галерия. Именно техните произведения ще бъдат изложени и продавани на базара.  \r\nКоледният базар се провежда в рамките на два дни и е с благотворителна цел. Идеята  е да бъдат подпомогнати хора в нужда и да бъдат стимулирани гражданите на Благоевград  да помогнат за една добра, благородна инициатива. Коледният базар е част от „Коледния фестивал“, организиран от Община Благоевград.", "date": "2017.12.28", "title": "Благоевград: Традиционният за града Коледен базар отново отваря врати"}
{"url": "http://www.focus-news.net/news/2017/12/28/2471461/nikolay-zaychev-kmet-na-peshtera-savet-za-mladezhka-politika-be-uchreden-v-grada-toy-ima-za-tsel-da-razvie-lichnostnite-i-liderski-umeniya-na-mladite-hora.html", "text": "Съвет за младежка политика бе учреден в Пещера през тази година. Виждам, че младите хора са много оптимистично настроени за дейностите, които ще бъдат извършвани от него. Това каза за Радио „Фокус“ – Пазарджик Николай Зайчев, кмет на Община Пещера. В него участват ученици от 9 до 12 клас от училищата в Пещера. „Предстои да учредим и един интересен фонд, който ще даде тласък и в тази посока. Проектът е съвместен с неправителствената организация „Агора“. Средствата ще бъдат разпределяни на различни бенефициенти: читалища, училища и различни други организации. Целта е те сами да подготвят проекти, а ние да ги одобряване и финансираме, а след това ще ги стимулираме да кандидатстват пред външни източници. Виждам заряда у младите хора“, подчерта Зайчев. Той каза още, че Съветът за младежка политика в Пещера ще има за цел да развие личностните и лидерски умения на младите хора и да създаде алтернативна среда за младежите в града.\r\nАлбена ЖИЛЕКОВА", "date": "2017.12.28", "title": "Николай Зайчев, кмет на Пещера: Съвет за младежка политика бе учреден в града – той има за цел да развие личностните и лидерски умения на младите хора"}
{"url": "http://www.focus-news.net/news/2017/12/28/2471462/afp-nay-malko-chetirima-dushi-sa-zaginali-pri-eksploziya-v-blizost-do-dzhamiya-v-kabul.html", "text": "Най-малко четирима души са загинали, а шестима други са ранени при експлозия, избухнала в близост до джамия и офис на медия в афганистанската столица Кабул, предава AFP.\r\n„Не знаем каква е целта на атаката, в близост има джамия и медийна компания“, заяви говорител на вътрешния министър на Афганистан.\r\nДанните за жертвите и пострадалите са от Министерството на здравеопазването.Тереза Герова", "date": "2017.12.28", "title": "AFP: Най-малко четирима души са загинали при експлозия в близост до джамия в Кабул"}
{"url": "http://www.focus-news.net/news/2017/12/28/2471463/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София след редовната света литургия от 10.00 часа ще бъдат отслужени молитви на св. Киприян, предаде репортер на Агенция „Фокус”. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.12.28", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/12/28/2471464/ministar-boil-banov-gotovi-sme-za-predsedatelstvoto-i-balgariya-shte-prodalzhi-da-se-dokazva-kato-seriozen-evropeyski-partnyor-gafovete-nyamat-znachenie.html", "text": "Гафовете нямат никакво значение. Най-важното е, че сме готови за Председателството и всичко ще се случи, че страната ще продължи да се доказва като сериозен европейски партньор. Това е ключовото. Това каза министърът на културата Боил Банов за подготовката за Председателството в предаването „Тази сутрин“ по БТВ. „НДК е средище на културата. Задачата да отговарям за ремонта винаги ми е доставяла удоволствие. Ако трябваше да строя нещо, което не е свързано с култура би ми било отвратително. Приемам задачата като нещо нормално. Дълг, чест и достойнство са думи, които могат да се употребят в случая“, заяви той. Според него Зала 3 ще даде огромно бъдеще на НДК като конгресен център. „В Зала 3 ще бъде „сърцето на Председателството“. Всички най-важни събития ще се провеждат в нея с огромни по мащаб събития с изключително важни хора“, обясни Боил Банов. „Пътувал съм много с оглед на работата ми. Такава зала в момента в Европа няма, така оборудвана, с такава визия и възможности“, коментира той. „На 12 януари ще бъде първата голяма среща в залата. От 6 януари Председателството започва със сериозни събития в останалите зали на НДК“, каза още той.", "date": "2017.12.28", "title": "Министър Боил Банов: Готови сме за Председателството и България ще продължи да се доказва като сериозен европейски партньор, гафовете нямат значение"}
{"url": "http://www.focus-news.net/news/2017/12/28/2471465/pazardzhik-katastrofa-zatrudnyava-dvizhenieto-na-kragovoto-krastovishte-na-reka-maritsa-v-posoka-belovo.html", "text": "Катастрофа затруднява движението на кръговото кръстовище на река Марица в посока Белово, предаде репортер на Радио „Фокус“ – Пазарджик. Сблъсъкът е между лек автомобил и микробус, като са нанесени материални щети по двете превозни средства. Няма пострадали хора. Движението се регулират от патрул на Пътна полиция. \r\nАвтопатрул следи трафика и на моста „Атлантик“ на входа на Пазарджик. По пътя Пазарджик-Белово видимостта е намалена до 50 метра, движението е натоварено.\r\nАлбена ЖИЛЕКОВА", "date": "2017.12.28", "title": "Пазарджик: Катастрофа затруднява движението на кръговото кръстовище на река Марица в посока Белово"}
{"url": "http://www.focus-news.net/news/2017/12/28/2471466/der-spiegel-broyat-na-izcheznalite-migranti-dostigna-rekordni-niva-v-germaniya.html", "text": "През 2017 г. броят на мигрантите в Германия, които са издирвани от свои близки, е достигнал рекордни нива, съобщава изданието Der Spiegel, като се позовава на данни от Германския Червен кръст (ГЧК).\r\nВъпреки отслабването на мигрантския натиск през настоящата година, в периода от януари до средата на декември са постъпили 2,7 хил. сигнала за изчезнали лица с чуждестранен произход. Спрямо 2014 г., броят на изчезналите мигранти се е увеличил двукратно, става ясно от предварителния доклад на ГЧК.\r\n„Идентифицирането на загиналите по бежанските маршрути не винаги е възможно, затова съдбата на множество хора остава неизвестна“, обясни директорът на ГЧК Герда Хаселфелд. \r\nСъгласно думите й, най-тревожен е броят на непридружените непълнолетни бежанци, които или търсят своите роднини, или са търсени от тях. Техният брой е около хиляда и остава непроменен спрямо предходната година. \r\nИзданието обаче не привежда точни данни за броя на изчезналите мигранти. Тереза Герова", "date": "2017.12.28", "title": "Der Spiegel: Броят на изчезналите мигранти достигна рекордни нива в Германия"}
{"url": "http://www.focus-news.net/news/2017/12/28/2471467/kyustendil-na-mesta-v-oblastta-patnite-nastilki-sa-mokri-vav-visokite-chasti-i-hlazgavi.html", "text": "На места в област Кюстендил пътните настилки са мокри, във високите части - и хлъзгави. Това съобщи за Радио „Фокус” – Кюстендил дежурният в Областна дирекция на МВР – Кюстендил. С нормална интензивност е движението по пътищата в региона. Към момента трафикът по автомагистрала „Струма” и път Е-79 в областта е слабо натоварен. Не е интензивно движението в посока ГКПП „Гюешево” и по пътя Кюстендил – София. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г.\r\nВенцеслав ИЛЧЕВ", "date": "2017.12.28", "title": "Кюстендил: На места в областта пътните настилки са мокри, във високите части - и хлъзгави"}
{"url": "http://www.focus-news.net/news/2017/12/28/2471468/prof-hristo-pimpirev-zapochna-izpalnenieto-na-natsionalnata-antarkticheska-nauchna-programa.html", "text": "Започна изпълнението на Националната антарктическа научна програма. Това съобщи директорът на Българския антарктически институт проф. Христо Пимпирев от нашата базата на о. Ливингстън, съобщиха от института. След няколко дневна снежна буря днес продължи изпълнението на научните проекти от Националната програма за полярни изследвания. За пръв път, не само в Антарктида, но и извън България, беше монтирана мареографска станция за целогодишен запис на колебанията на морското ниво, което е количествен показател за климатичните промени. Получените резултати за глобалното затопляне ще бъдат интерпретирани от доц. Борислав Александров. Поставянето на станцията на 3.5 м под повърхността на Южния океан, при силен ледоход, изискваше голям професионализъм от логистичния екип и водачите на лодки Зодиак.\r\nЗапочнато е предаването на данни в реално време от изградената в близост до ледник Перуника сеизмична станция. Това ще позволи възможност на гл. ас. Гергана Георгиева и физика Васил Гурев да проследят динамиката в движението на топящите се ледници в условията на променящия се климат.\r\nЗаснемането на ледената повърхност с дрон от физика Олег Василев ще представи фотограметричен модел на ледниците на остров Ливингстън за следене на тяхното движение и определянето на степента на затопляне на климата в западна Антарктида.\r\nГл. ас. Милка Елшишка откри много нови представители нематоди в замръзналата почва (пермафрост). Тяхното изучаване ще позволи да се определи адаптацията на тези безгръбначни към климатичните промени.\r\nПроф. Николай Цанков изследва промените, които настъпват в кожата в суровия антарктически климат и тяхната профилактика.\r\nУспоредно с изпълнението на научната програма, пратеникът на Нова ТВ, Живко Константинов, прави репортажи за ежедневието на полярниците, а операторът Румен Василев започна заснемането на кадри за първия игрален филм Писма от Антарктида, чиято история е свързана с живота на българските антарктици.", "date": "2017.12.28", "title": "Проф. Христо Пимпирев: Започна изпълнението на Националната антарктическа научна програма"}
{"url": "http://www.focus-news.net/news/2017/12/28/2471469/montana-mokra-e-patnata-nastilka-na-prohoda-petrohan.html", "text": "Мокра е пътната настилка на прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че снегът от преди няколко дни се е стопил и на места има сухи участъци. Пътуването през прохода става при зимни условия. \r\nОстава забраната за преминаване през прохода на автомобили над 12 тона, до 31 март 2018 г. те ще се движат през гр.Своге.  В област Монтана движението по път ІІІ-112 Дъбова Махала – Смирненски – Славотин – Студено Буче – Монтана също е ограничено за автомобили  над 12 т поради изпълнение на строително-монтажни работи. Останалите автомобили трябва  да се придвижват с повишено внимание. По път ІІІ-8104 Замфирово – Пърличево е ограничено движението на автомобили  над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.\r\nАнна ЛОЗАНОВА", "date": "2017.12.28", "title": "Монтана: Мокра е пътната настилка на прохода Петрохан"}
{"url": "http://www.focus-news.net/news/2017/12/28/2471470/radio-svobodna-evropa-makedoniya-partiyata-vmro-dmpne-vse-oshte-ne-e-obyavila-reshenieto-si-za-vrashtane-na-deputatite-v-parlamenta.html", "text": "Депутатите на ВМРО-ДПМНЕ няма да участват в заседанието на македонския парламент, насрочено за четвъртък. Такава е реакцията на партията, водена от Християн Мицковски, след като Наказателният съд в Скопие взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ, предава Радио „Свободна Европа“ в местната си редакция.\r\nОсновната опозиционна партия бойкотира парламента след задържането на народните представители от редиците й. Депутатите се върнаха в сградата на Събранието само за новогодишната реч на президента Георги Иванов. \r\nВМРО-ДПМНЕ все още не е решила дали ще се върне в парламента. По-рано премиерът Зоран Заев (СДМС) заяви, че ако в четвъртък депутатите на партията на Мицковски не влязат в залата, заседанието ще бъде много кратко. Причината е свързана с факта, че то се свиква за депутатски въпроси, а Заев подчерта, че няма намерение да отговоря на въпроси на народните представители от управляващото мнозинство.Тереза Герова", "date": "2017.12.28", "title": "Радио „Свободна Европа“ (Македония): Партията ВМРО-ДМПНЕ все още не е обявила решението си за връщане на депутатите в парламента"}
{"url": "http://www.focus-news.net/news/2017/12/28/2471471/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от ПСС. Във високите части е мъгливо със силни до бурни ветрове. Снежната покривка на над 2000 м е около 20 – 25 см. Температурите са относително висок, в курортите между 0 и 4 градуса, най-студено е на връх Ботев минус 4. От юг и югозапад започва да вали дъжд. Няма регистрирани инциденти с туристи през последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.28", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/28/2471472/smolyan-mokri-i-zaskrezheni-na-mesta-no-obraboteni-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри и заскрежени на места по високите части, но са опесъчени и обработени със сол, съобщиха за Радио „Фокус“ – Смолян от Областно пътно управление – Смолян. Времето е облачно, без валежи, а температурата на въздуха е в интервала от минус 2 до 3 градуса. \r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Заради повишаване на температурите през последните дни е повишена опасността от падащи камъни. През нощта не са регистрирани инциденти по републиканските пътища в региона.\r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна, движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.28", "title": "Смолян: Мокри и заскрежени на места, но обработени, са пътищата в областта"}
{"url": "http://www.focus-news.net/news/2017/12/28/2471473/pazardzhik-magla-namalyava-vidimostta-po-glavnite-patishta-v-oblastta.html", "text": "Мъгла намалява видимостта по главните пътища в област Пазарджик, предаде репортер на Радио „Фокус” – Пазарджик. По-гъста тя е по поречията на реките Марица, Тополница и Луда Яна. Пътните настилки са мокри, на места хлъзгави. Част от пътната маркировка е компрометирана и се шофира трудно при намалена видимост. \r\nТрафикът е натоварен, движат се и много товарни автомобили по пътя Пазарджик – Пловдив и по автомагистрала „Тракия”.\r\nАлбена ЖИЛЕКОВ", "date": "2017.12.28", "title": "Пазарджик: Мъгла намалява видимостта по главните пътища в областта"}
{"url": "http://www.focus-news.net/news/2017/12/28/2471474/mvr-16-dushi-sa-raneni-pri-katastrofi-v-stranata-prez-izminaloto-denonoshtie.html", "text": "16 души са ранени при 10 катастрофи в страната през изминалото денонощие. Това съобщиха от пресцентъра на МВР. В София са станали 38 леки пътни произшествия. От началото на месеца в страната са загинали 52-ма души, при 470 катастрофи. От началото на годината загиналите в катастрофи са 669. Пътните произшествия са 6796.", "date": "2017.12.28", "title": "МВР: 16 души са ранени при катастрофи в страната през изминалото денонощие"}
{"url": "http://www.focus-news.net/news/2017/12/28/2471475/die-welt-vseki-treti-germanets-podkrepya-ideyata-za-saedineni-evropeyski-shtati.html", "text": "Всеки трети гражданин на ФРГ подкрепя трансформирането на Европейския съюз в Съединени европейски щати – идея, която председателят на Германската социалдемократическа партия (ГСДП) Мартин Шулц призова да бъде реализирана до 2025 г., отбелязва националният ежедневник Die Welt.\r\nПроучване на института YouGov показва, че едва 30 на сто от германците одобряват предложението на Шулц. Данните от Франция са сходни – там 28 на сто от гражданите са на мнение, че идеята е добра. В скандинавските държави Норвегия, Швеция, Дания и Финландия нивата на застъпниците за Съединени европейски щати са на 12-13%. \r\nВ проучването на YouGov, проведено в периода между 13 и 19 декември, са участвали няколко хиляди души от общо седем държави - 1692 в Обединеното кралство, 2032 в Германия, 1002 във Франция, 1018 в Дания, 1018 в Швеция, 974 във Финландия и 402 в Норвегия.Тереза Герова", "date": "2017.12.28", "title": "Die Welt: Всеки трети германец подкрепя идеята за Съединени европейски щати"}
{"url": "http://www.focus-news.net/news/2017/12/28/2471476/varna-mokri-sa-patnite-nastilki-na-povecheto-mesta-v-oblastta.html", "text": "Мокри са пътните настилки на повечето места във Варна и областта, предаде репортер на Радио „Фокус“ – Варна. Времето е с разкъсана облачност, видимостта е добра. Движението по направленията за София, Добрич и Бургас се осъществява без въведени ограничения. По-интензивен е трафикът по главния път Варна – Добрич. По пътя Кранево-Варна при км 83+100 е ограничено движението на моторни превозни средства над 10 т. Обходът е през участъка Кичево-Оброчище.\r\nМарияна ВАЛЕНТИНОВА", "date": "2017.12.28", "title": "Варна: Мокри са пътните настилки на повечето места в областта"}
{"url": "http://www.focus-news.net/news/2017/12/28/2471477/blagoevgrad-ogranichena-e-vidimostta-v-oblastta-poradi-magla.html", "text": "Ограничена е видимостта в област Благоевград поради мъгла. Това съобщиха за Радио „Фокус“ – Пирин от Областно пътно управление – Благоевград. Пътните настилки на места са мокри и хлъзгави. Към момента трафикът по основните пътни артерии в региона е нормално натоварен. Без затруднения се извършва движението по автомагистрала „Струма“ и главен път Е-79, както и по второкласен път 19 Симитли – Гоце Делчев. \r\nНяма въведени ограничения за движението в област Благоевград. Не са регистрирани тежки пътни инциденти през изминалата нощ. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев.\r\nЛора КАЛЧЕВА", "date": "2017.12.28", "title": "Благоевград: Ограничена е видимостта в областта поради мъгла"}
{"url": "http://www.focus-news.net/news/2017/12/28/2471478/gabrovo-ogranicheno-e-dvizhenieto-za-avtomobili-nad-10-tona-v-uchastak-ot-pat-kramolin-veliko-tarnovo.html", "text": "Добри са условията за пътуване на територията на област Габрово. Това казаха за Радио „Фокус” – Велико Търново от Областно пътно управление – Габрово. Времето е слънчево. Температурата на въздуха е 12 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско – Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. „Малина” в град Габрово, движението е ограничено поради извършване на строителни дейности. Отбивен маршрут за квартал „Чехлевци” е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.28", "title": "Габрово: Ограничено е движението за автомобили над 10 тона в участък от път Крамолин – Велико Търново"}
{"url": "http://www.focus-news.net/news/2017/12/28/2471479/stara-zagora-mokri-sa-patnite-nastilki-na-prohoda-shipka.html", "text": "Мокри са пътните настилки на прохода Шипка, времето е с разкъсана облачност, видимостта е добра, съобщиха за Радио „Фокус“ от Областно пътно управление – Стара Загора.\r\nЧастично мокри са пътните настилки на Прохода на Републиката, сухи са на автомагистралите „Тракия“ и „Марица“ и в останалата част на територията на област Стара Загора. Времето е облачно, с добра видимост.\r\nНяма регистрирани пътнотранспортни произшествия в областта за изминалото денонощие.\r\nСлавяна ГАЙДАРОВА", "date": "2017.12.28", "title": "Стара Загора: Мокри са пътните настилки на прохода Шипка"}
{"url": "http://www.focus-news.net/news/2017/12/28/2471480/ria-novosti-vladimir-putin-opredeli-eksploziyata-v-sankt-peterburg-za-teroristichen-atentat.html", "text": "Държавният глава на Руската федерация Владимир Путин определи експлозията в магазин в Санкт Петербург за терористичен атентат, предава РИА Новости.\r\n„Вчера (сряда, 27 декември – бел.р.) в Санкт Петербург бе извършен терористичен атентат“, заяви президентът в рамките на среща с офицери, участвали във военната операция в Сирия.\r\nВъв вечерните часове на сряда в магазин за хранителни стоки в Санкт Петербург бе задействано взривно устройство, в резултат на което пострадаха 13 души. Шестима от тях остават в болница. Тереза Герова", "date": "2017.12.28", "title": "РИА Новости: Владимир Путин определи експлозията в Санкт Петербург за терористичен атентат"}
{"url": "http://www.focus-news.net/news/2017/12/28/2471481/vidin-mokri-sa-na-mesta-patnite-nastilki-v-oblastta.html", "text": "Мокри са на места пътните настилки във Видинска област, каза за Радио „Фокус“ – Видин дежурният служител в Областно пътно управление-Видин. Трафикът по републиканската пътна мрежа в областта е с нормална интензивност. В посока към граничен пункт „Дунав мост 2“ пътуват предимно тежкотоварни автомобили, като най-натоварено е движението в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. \r\nВъв Видин автомобилният поток е най-интензивен в централната градска част, на кръговото кръстовище край жп гарата и по бул. „Панония“. \r\nАнна ЛОЗАНОВА", "date": "2017.12.28", "title": "Видин: Мокри са на места пътните настилки в областта"}
{"url": "http://www.focus-news.net/news/2017/12/28/2471482/plovdiv-politseyski-patruli-izvarshvat-zasileni-proverki-po-vsichki-osnovni-napravleniya-v-oblastta.html", "text": "Полицейски патрули извършват засилени проверки по всички основни направления в Пловдивска област, предаде репортер на Радио „Фокус“ – Пловдив. В първия работен след коледните празници полицейски патрули извършват интензивни проверки за нарушения по най-натоварените пътни артерии, сред които са автомагистрала „Тракия“, пътят Пловдив-Карлово и Пловдив-Асеновград. Служителите на реда следят за шофиране с превишена скорост, неправоспособност, употреба на алкохол и упойващи вещества, също за използването на обезопасителни колани. Полицейски ресурс е съсредоточен и по пътищата, водещи към курорти, хижи и почивни станции, където много хора са решили да прекарат новогодишните празници.\r\nПолицейски патрули извършват интензивни проверки и на територията на град Пловдив. Служители на реда са позиционирани по всички входно-изходни артерии, в района на ключови кръстовища и автогари. Интензивни полицейски проверки предстоят и в новогодишната нощ, както и в първия ден на 2018 година.\r\nТони МИХАЙЛОВ", "date": "2017.12.28", "title": "Пловдив: Полицейски патрули извършват засилени проверки по всички основни направления в областта"}
{"url": "http://www.focus-news.net/news/2017/12/28/2471483/politico-evropa-barak-obama-i-hilari-klintan-sa-nay-uvazhavanite-lichnosti-ot-amerikantsite-pokazva-prouchvane.html", "text": "Държавният глава на САЩ Доналд Тръмп остана на второ място в класация за най-уважаваните от американците личности от силния пол, отбелязва изданието Politico в редакцията си за Европа, като привежда данни от резултатите от проведено проучване.\r\nПредшественикът на Тръмп на поста в Белия дом – Барак Обама, и опонента му на президентските избори от 2016 г. – Хилари Клинтън, запазват титлата на най-уважаваните мъж и жена в САЩ.\r\nОбама изпревари Тръмп с три процента разлика (17% срещу 14%), за да спечели за десети пореден път признанието на американските граждани. Единствено бившият президент Дуайт Айзенхауер е печелил повече пъти приза (12) от Обама. \r\nХилари Клинтън изпревари в класацията бившата първа дама Мишел Обама (9% срещу 7%), печелейки титлата за 16-ти пореден път и за 22-ри в кариерата си на сенатор, държавен секретар и кандидат-президент. Тереза Герова", "date": "2017.12.28", "title": "Politico (Европа): Барак Обама и Хилари Клинтън са най-уважаваните личности от американците, показва проучване"}
{"url": "http://www.focus-news.net/news/2017/12/28/2471484/veliko-tarnovo-tsentralnata-sgrada-na-regionalnata-biblioteka-nyama-da-raboti-s-chitateli-dnes-i-utre.html", "text": "Централната сграда на РНБ „П. Р. Славейков“ няма да работи с читатели днес и утре - 30 декември. Това съобщиха за Радио „Фокус“ – Велико Търново от библиотеката.  В тези дни желаещите ще могат да посетят нейните филиали на ул. „Симеон Велики 7“, на ул. „Краков 8“ и на ул. „Деню Чоканов 8“ в кв. „Бузлуджа“ . Те ще бъдат отворени в двата дни, от 9.00 до 17.30 часа, а филиал   „Бузлуджа“ – до 18.00 часа. Във филиал „Славейче“ на ул. „Симеон Велики 7“ се намират Детският и Средношколският отдел, а на  ул. „Краков 8“ – Отдел „Изкуство“.\r\nНадежда КРЪСТЕВА", "date": "2017.12.28", "title": "Велико Търново: Централната сграда на регионалната библиотека няма да работи с читатели днес и утре"}
{"url": "http://www.focus-news.net/news/2017/12/28/2471485/vidin-s-40-sm-se-e-ponizhilo-nivoto-na-reka-dunav-kray-novo-selo.html", "text": "Нивото на Дунав в началото на българския участък на реката при Ново село за последното денонощие се е понижило с 40 см, водният стоеж е 428 см, съобщиха от местната хидрометеорологична станция. При Видин нивото на реката се е понижило с 35 см, измереният воден стоеж е 479 см. Нивото на река Дунав край Лом е 509 см, водният стоеж през последното денонощие се е понижил с 26 см. Нивото на реката се е понижило край Оряхово с 14 см, водният стоеж е 394 см. \r\nТемпературата на водата край Ново село е 4,5 градуса, край Оряхово е 5,9 градуса.", "date": "2017.12.28", "title": "Видин: С 40 см се е понижило нивото на река Дунав край Ново село"}
{"url": "http://www.focus-news.net/news/2017/12/28/2471486/die-presse-sapredsedatelyat-na-germanskite-zeleni-posochi-avstriya-kato-primer-za-umora-na-demokratsiyata.html", "text": "Съпредседателят на германската партия „Зелени“ Зимоне Петер предупреди, че нова голяма коалиция в Берлин може да доведе до „умора на демокрацията“, а като „възпиращ пример“ за такава политикът даде Австрия, отбелязва виенският ежедневник Die Presse.\r\nПо повод ситуацията в страната си Зимоне Петер предупреди, че проточването на преговорите за съставяне на новото федерално правителство е пагубно за отношението и доверието на германските граждани към демокрацията и върховенството на закона. В случай че се стигне до нови избори във ФРГ, то те биха били „самият край на усилията за организиране на стабилно и надеждно правителство\", подчерта „зеленият“ политик, като същевременно увери, че партията й остава отворена за разговори.Тереза Герова", "date": "2017.12.28", "title": "Die Presse: Съпредседателят на германските „Зелени“ посочи Австрия като пример за „умора на демокрацията“"}
{"url": "http://www.focus-news.net/news/2017/12/28/2471487/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Всеки трети гражданин на ФРГ подкрепя идеята за трансформиране на Европейския съюз в Съединени европейски щати – идея, която председателят на Германската социалдемократическа партия (ГСДП) Мартин Шулц призова да бъде реализирана до 2025 г., отбелязва националният ежедневник Die Welt.\r\nПроучване на института YouGov показва, че едва 30 на сто от германците одобряват предложението на Шулц. Данните от Франция са сходни – там 28 на сто от гражданите са на мнение, че идеята е добра. В скандинавските държави Норвегия, Швеция, Дания и Финландия нивата на застъпниците за Съединени европейски щати са на нива от 12-13%. \r\nВ проучването на YouGov, проведено в периода между 13 и 19 декември, са участвали няколко хиляди души от общо седем държави - 1692 в Обединеното кралство, 2032 в Германия, 1002 във Франция, 1018 в Дания, 1018 в Швеция, 974 във Финландия и 402 в Норвегия.\r\n*** Крайнолява групировка пое отговорност за бомбения атентат, който бе извършен в сградата на съда в гръцката столица на 22 декември, в резултат на който бяха нанесени сериозни щети, съобщава електронното изданието Ekathimerini.\r\nГрупировката „Популярни бойци“ публикува изявление на уебсайт, от което става ясно, че нейни членове са нападнали Апелативния съд в Атина в знак на протест срещу органа, който – съгласно думите им, облагодетелства богатите и влиятелните в процесите, които се гледат в него.  \r\nГрупировката се оплаква още от провала на гръцките съдилища за провала в правната подкрепа срещу болезненото намаляване на доходите и увеличаването на данъците, наложени във връзка със спасителната програма на Гърция. \r\n „Популярни бойци“ пое отговорност за стрелбата, произведена в резиденцията на германския посланик в Атина преди четири години, и за бомбените атентати от края на 2015 г., насочени към Гръцката индустриална федерация. През април тази година групировката извърши и нападение срещу банка. При нито един от инцидентите обаче няма пострадали. Нанесени са само материални щети.\r\n*** Държавният глава на САЩ Доналд Тръмп остана на второ място в класация за най-уважаваните от американците личности от силния пол, отбелязва изданието Politico в редакцията си за Европа, като привежда данни от резултатите от проведено проучване.\r\nПредшественикът на Тръмп на поста в Белия дом – Барак Обама, и опонента му на президентските избори от 2016 г. – Хилари Клинтън, запазват титлата на най-уважаваните мъж и жена в САЩ.\r\nОбама изпревари Тръмп с три процента разлика (17% срещу 14%), за да спечели за десети пореден път признанието на американските граждани. Единствено бившият президент Дуайт Айзенхауер е печелил повече пъти приза (12) от Обама. \r\nХилари Клинтън изпревари в класацията бившата първа дама Мишел Обама (9% срещу 7%), печелейки титлата за 16-ти пореден път и за 22-ри в кариерата си на сенатор, държавен секретар и кандидат-президент.\r\n*** Съпредседателят на германската партия „Зелени“ Зимоне Петер предупреди, че нова голяма коалиция в Берлин може да доведе до „умора на демокрацията“, а като „възпиращ пример“ за такава политикът даде Австрия, отбелязва виенският ежедневник Die Presse.\r\nПо повод ситуацията в страната си Зимоне Петер предупреди, че проточването на преговорите за съставяне на новото федерално правителство е пагубно за отношението и доверието на германските граждани към демокрацията и върховенството на закона. В случай че се стигне до нови избори във ФРГ, то те биха били „самият край на усилията за организиране на стабилно и надеждно правителство\", подчерта „зеленият“ политик, като същевременно увери, че партията й остава отворена за разговори.\r\n***", "date": "2017.12.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/28/2471488/sofiya-desetki-grazhdani-protestirat-pred-ministerski-savet-sreshtu-izgrazhdaneto-na-vtori-lift-na-bansko.html", "text": "Десетки граждани протестират на площад „Независимост“ пред Министерски съвет срещу изграждането на втори лифт на Банско, предаде репортер на Агенция „Фокус“. Протестиращите носят лозунги „Пирин е в беда! Спасете го сега!“, „Пирин не е коледен подарък“, „Пирин в натура, а не в арматура“. Полицейското присъствие в района е засилено. \r\nВ същото време жителите на Банско и околните населени места протестират на главен път Е-79 край Симитли в подкрепа изграждането на втори лифт в курортния град. \r\nОчаква се в дневния ред на заседанието на Министерски съвет да влезе гласуване на промяната в концесионния договор за ски зона Банско и в Плана за управление на Национален парк „Пирин“. \r\nБиляна ИВАНОВА", "date": "2017.12.28", "title": "София: Десетки граждани протестират пред Министерски съвет срещу изграждането на втори лифт на Банско"}
{"url": "http://www.focus-news.net/news/2017/12/28/2471489/burgas-do-50-metra-e-namalena-vidimostta-v-rayona-na-karnobat-i-aytos-zaradi-magla.html", "text": "До 50 метра е намалена видимостта в района на Карнобат и Айтос заради мъгла, съобщи за Радио „Фокус“-Бургас дежурният в Областно пътно управление-Бургас. Пътните настилки в Бургас и региона са мокри. Температурите на въздуха са положителни.\r\nВременно са въведени няколко ограничения за движение на МПС. По пътя Варовник – Вълчаново ханче от км 20+000 до 39+200 е ограничено преминаването на МПС над 10 т. поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за МПС над 10 т поради намален габарит на пътното тяло. Срокът за двете ограничения е до 31 декември 2017 г. По пътя Черница – Сунгурларе – Чубра е ограничено за МПС над 10 т, също поради намален габарит на пътното тяло. Срокът е до 10 януари 2018 г.\r\nМария РУСЕВА", "date": "2017.12.28", "title": "Бургас: До 50 метра е намалена видимостта в района на Карнобат и Айтос заради мъгла"}
{"url": "http://www.focus-news.net/news/2017/12/28/2471490/pazardzhik-obshtinskiyat-savet-v-peshtera-shte-provede-poslednoto-si-zasedanie-za-tazi-godina.html", "text": "Общинският съвет (ОбС) в Пещера ще проведе от 14.30 часа последното си, 30-то, заседание за тази година, съобщиха за Радио „Фокус“ – Пазарджик от Община Пещера. В дневния ред на съветниците ще бъде приета Програмата за работата на ОбС в Пещера през 2018 година, ще бъде предоставена и информация за за проведените Обществени поръчки от Община Пещера за периода  юли- декември 2017г, както и ще бъде приет Отчет за реализирани продажби от Община Пещера за периода юли-декември 2017 г. Докладчик по темата ще бъде кметът на Пещера Николай Зайчев.  \r\nВ рамките на последното заседание общинските съветници ще приемат и изменения и допълнения на Наредбата за реда за придобиване, управление и разпореждане с общинско имущество, както и тези на Правилника за устройството и дейността на Център за подкрепа за личностно развитие – Общински детски комплекс град Пещера. Ще бъде направена и Акцуализация на бюджета на Община Пещера за 2017г.", "date": "2017.12.28", "title": "Пазарджик: Общинският съвет в Пещера ще проведе последното си заседание за тази година"}
{"url": "http://www.focus-news.net/news/2017/12/28/2471491/blagoevgrad-protestirashti-s-iskane-za-izgrazhdane-na-vtori-kabinkov-lift-v-bansko-blokiraha-dvizhenieto-po-pat-e-79-kray-simitli.html", "text": "Протестиращи жители на Банско и околните населени места блокираха главния път Е-79 край Симитли, предаде репортер на Радио „Фокус” – Пирин. Най-малко 200 души са се събрали при входа на Симитли, за да настояват отново за изграждането на втори кабинков лифт в Банско. Събралите се носят плакати, на които пише: „Народът на Банско срещу зеления рекет”, „Искаме бъдеще за децата си”, „Българите срещу зелената мафия” и др. \r\nНа протеста присъства и кметът на Банско Георги Икономов, кметът на Симитли Апостол Апостолов и кметът на Добринище Китан Галчев. Те очакват решението на Министерски съвет, с което ще стане ясно ще има или не втори лифт в курорта. Като изключително несъстоятелни и лъжливи Икономов определи твърденията на природозащитниците, които в този час протестират пред сградата на Министерски съвет в столицата срещу изграждане на въпросното съоръжение, че ще бъдат изсичани вековни гори в Пирин.\r\nПротестиращите край Симитли са придружени от кукерска група.\r\nЛора КАЛЧЕВА", "date": "2017.12.28", "title": "Благоевград: Протестиращи с искане за изграждане на втори кабинков лифт в Банско блокираха движението по път Е-79 край Симитли"}
{"url": "http://www.focus-news.net/news/2017/12/28/2471492/afp-broyat-na-zhertvite-na-eksploziyata-v-kabul-dostigna-do-40-dushi.html", "text": "Най-малко 40 души са убити, а множество други ранени при експлозия в шиитски културен център в афганистанската столица Кабул, предава AFP.\r\nПървоначално бе съобщено за четирима загинали и шестима ранени при експлозия, избухнала в близост до джамия и офис на медия в Кабул. „Не знаем каква е целта на атаката, в близост има джамия и медийна компания“, заяви говорител на вътрешния министър на Афганистан. Сега обаче има яснота: „Целта на нападението е културен център, където се е провеждала церемония по повод 38-та годишнина от съветската инвазия в Афанистан. Тогава бомбата е избухнала“, заяви говорител на вътрешнополитическото ведомство в Кабул. \r\nКултурният център се намира в непосредствена близост до Afghan Voice Agency, за която по-рано се допускаше, че е цел на атаката. \r\nКъм момента нито една групировка не е поела отговорност за инцидента.Тереза Герова", "date": "2017.12.28", "title": "AFP: Броят на жертвите на експлозията в Кабул достигна до 40 души"}
{"url": "http://www.focus-news.net/news/2017/12/28/2471493/smolyan-vazstanoveno-e-dvizhenieto-v-rayona-na-razklona-za-s-tikale.html", "text": "Възстановено е движението по път ІІ-86 Смолян - с. Средногорци в района на разклона за с. Тикале. Това съобщиха от пресцентъра на Агенция „Пътна инфраструктура”.", "date": "2017.12.28", "title": "Смолян: Възстановено е движението в района на разклона за с. Тикале"}
{"url": "http://www.focus-news.net/news/2017/12/28/2471494/varna-chetirima-dushi-sa-postradali-pri-katastrofa-na-politseyski-mikrobus-i-dva-leki-avtomobila.html", "text": "Полицията във Варна изяснява случай с възникнало пътно-транспортно произшествие с участието на служебен полицейски автомобил. Това съобщиха от пресцентъра на ОДМВР – Варна. В ранните часове на 28 декември, на кръстовището на булевардите „Цар Освободител” и „Осми Приморски полк” е станала катастрофа на служебен полицейски микробус и два леки автомобила. При инцидента няма сериозно пострадали хора. Четирима души са с контузни наранявания – 47-годишният водач на полицейския автомобил, 42-годишният шофьор на един от автомобилите и двама пътници от същия.\r\nИзясняват се причините и обстоятелствата, довели до възникване на инцидента. По случая е образувано следствено дело. Направените проби за употреба на алкохол от страна на водачите са отрицателни.", "date": "2017.12.28", "title": "Варна: Четирима души са пострадали при катастрофа на полицейски микробус и два леки автомобила"}
{"url": "http://www.focus-news.net/news/2017/12/28/2471495/sliven-namalena-zaradi-magla-e-vidimostta-po-patishtata-v-oblastta.html", "text": "Намалена заради мъгла е видимостта по пътищата в област Сливен. Особено гъста е мъглата в ниските райони и по поречието на река Тунджа, съобщиха за Радио „Фокус“ – Сливен от Областно пътно управление-Сливен. От 80 до 100 метра е намалена видимостта в Сливенска и Новозагорска община. Пътищата са мокри. В проходите Вратник и Твърдишки е забранено преминаването на МПС над 10 т. Котленски проход е отворен за всички моторни превозни средства. Няма други въдени ограничения по пътищата на територията на област Сливен.\r\nТрафикът  в участъка на автомагистрала „Тракия“ в областта, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nДвижението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка.\r\nДвижението по пътя   Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31 декември 2017 г.", "date": "2017.12.28", "title": "Сливен: Намалена заради мъгла е видимостта по пътищата в областта"}
{"url": "http://www.focus-news.net/news/2017/12/28/2471496/blagoevgrad-priklyuchi-protestat-na-pat-e-79-kray-simitli-zaradi-koyto-se-obrazuva-1-km-kolona-ot-tovarni-avtomobili.html", "text": "Приключи протестът на жителите на Банско и околните населени места с искане за изграждане на втори кабинков лифт в курорта, предаде репортер на Радио „Фокус” – Пирин. За около 20 минути бе блокирано движението от недоволните граждани. \r\nКъм този част се е образувало задръстване около 1 км от товарни автомобили при разклона за Банско по Е-79. Леките автомобили преминават през стария път на с. Железница. В района е засилено полицейското присъствие.\r\nЛора КАЛЧЕВА", "date": "2017.12.28", "title": "Благоевград: Приключи протестът на път Е-79 край Симитли, заради който се образува 1 км колона от товарни автомобили"}
{"url": "http://www.focus-news.net/news/2017/12/28/2471497/kyustendil-vsichki-detski-gradini-na-teritoriyata-na-obshtinata-osashtestvyavat-priem-v-poslednite-dva-rabotni-dni-ot-godinata.html", "text": "Всички детски градини на територията на община Кюстендил осъществяват прием в последните два работни дни от годината. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й, въпреки че училищата са в коледна ваканция, детските градини не спират работа и осъществяват прием на деца. „Основната причина е тази, че много от родителите са на работа и няма как да гледат децата си вкъщи. По този начин ние ги подпомагаме”, посочи Нели Петкова и уточни, че в случай, че децата в групите са малко, в детската градина може да се сформира и сборна група, но приемът не спира.\r\nВенцеслав ИЛЧЕВ", "date": "2017.12.28", "title": "Кюстендил: Всички детски градини на територията на общината осъществяват прием в последните два работни дни от годината"}
{"url": "http://www.focus-news.net/news/2017/12/28/2471498/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Всеки трети гражданин на ФРГ подкрепя идеята за трансформиране на Европейския съюз в Съединени европейски щати – идея, която председателят на Германската социалдемократическа партия (ГСДП) Мартин Шулц призова да бъде реализирана до 2025 г., отбелязва националният ежедневник Die Welt.\r\nПроучване на института YouGov показва, че едва 30 на сто от германците одобряват предложението на Шулц. Данните от Франция са сходни – там 28 на сто от гражданите са на мнение, че идеята е добра. В скандинавските държави Норвегия, Швеция, Дания и Финландия нивата на застъпниците за Съединени европейски щати са на нива от 12-13%. \r\nВ проучването на YouGov, проведено в периода между 13 и 19 декември, са участвали няколко хиляди души от общо седем държави - 1692 в Обединеното кралство, 2032 в Германия, 1002 във Франция, 1018 в Дания, 1018 в Швеция, 974 във Финландия и 402 в Норвегия.\r\n*** През 2017 г. броят на мигрантите в Германия, които са издирвани от свои близки, е достигнал рекордни нива, съобщава изданието Der Spiegel, като се позовава на данни от Германския Червен кръст (ГЧК).\r\nВъпреки отслабването на мигрантския натиск през настоящата година, в периода от януари до средата на декември са постъпили 2,7 хил. сигнала за изчезнали лица с чуждестранен произход. Спрямо 2014 г., броят на изчезналите мигранти се е увеличил двукратно, става ясно от предварителния доклад на ГЧК.\r\n„Идентифицирането на загиналите по бежанските маршрути не винаги е възможно, затова съдбата на множество хора остава неизвестна“, обясни директорът на ГЧК Герда Хаселфелд. \r\nСъгласно думите й, най-тревожен е броят на непридружените непълнолетни бежанци, които или търсят своите роднини, или са търсени от тях. Техният брой е около хиляда и остава непроменен спрямо предходната година. \r\nИзданието обаче не привежда точни данни за броя на изчезналите мигранти.\r\n*** Две трети от гражданите на ФРГ определят председателя на Германската социалдемократическа партия (ГСДП) Мартин Шулц като „губещ на годината“, пише националният ежедневник Die Frankfurter Allgemeine Zeitung.\r\nВ негативната класация не са пропуснати и лидерите на партиите от Съюза – ХДС и ХСС. Вторият най-голям губещ на 2017 г. е Хорст Зеехофер, председател на Християнсоциалния съюз. Канцлерът Ангела Меркел, която води християндемократите, е на трета позиция. \r\nМалко преди началото на преговорите със Съюза (ХДС/ХСС) за съставянето на нова голяма коалиция в Берлин, рейтингът на Германската социалдемократическа партия (ГСДП) падна под 20%. Това показва проучване на телевизионните канали RTL/N-tv, цитирано от изданието.\r\nСъгласно резултатите, партията на Мартин Шулц може да разчита на подкрепата на 19 на сто от германските граждани – с един процент по-малко, в сравнение с последната подобна анкета, проведена миналата седмица. \r\nС един процент нагоре се вдига рейтингът на Християндемократическия съюз и на Християнсоциалния съюз. Воденият от канцлера Ангела Меркел политически блок може да разчита на подкрепата на 34% от германските граждани.\r\n***", "date": "2017.12.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/28/2471499/targovishte-14-godishen-e-otkradnal-pari-ot-kashtite-na-dvama-vazrastni-v-selo-slavyanovo.html", "text": "14-годишен е откраднал пари от къщите на двама възрастни в село Славяново. Това съобщиха от Областната дирекция на МВР – Търговище. След проведени оперативно-издирвателни действия в Районно управление „Полиция” – Попово е доведен 14-годишен непълнолетен младеж от селото, за когото е установено, че е извършител на две кражби от незаключени къщи в Славяново:\r\n•\tкражба на сумата от 90 лв. от дома на 83-годишен мъж от селото;\r\n•\tкражба на сумата от 280 лв. от жилището на 71-годишен мъж от селото.\r\nПо случаите се извършват проверки.", "date": "2017.12.28", "title": "Търговище: 14-годишен е откраднал пари от къщите на двама възрастни в село Славяново"}
{"url": "http://www.focus-news.net/news/2017/12/28/2471500/kyustendil-obshtinata-e-razrabotila-plan-za-protivodeystvie-na-terorizma-za-2018-godina.html", "text": "Община Кюстендил е разработила план за противодействие на тероризма за 2018 година. Това съобщи за Радио „Фокус” – Кюстендил Ивайло Чалъков, експерт в направление „Отбранителна мобилизационна подготовка” към Община Кюстендил. По думите му този план трябва да бъде приет на заседание на Общински съвет – Кюстендил и да влезе в сила. \r\n„Планът предвижда комплекс от мерки, фокусирани върху превенцията и защитата от терористични заплахи. Целите са свързани с осигуряване на постоянна и адекватна защита на гражданите на територията на община Кюстендил срещу терористична заплаха, както и координиране на действията на териториалните структури на изпълнителната власт при овладяване на загубите и защитата на населението при евентуален терористичен акт”, каза Ивайло Чалъков.\r\nВенцеслав ИЛЧЕВ", "date": "2017.12.28", "title": "Кюстендил: Общината е разработила план за противодействие на тероризма за 2018 година"}
{"url": "http://www.focus-news.net/news/2017/12/28/2471501/lokalno-makedoniya-loshoto-vreme-v-gartsiya-blokira-morskiya-transport-v-yoniysko-more.html", "text": "Гърция отново е обхваната от дъжд, бурен вятър и сняг по високите части, които доведоха до блокиране на морския транспорт в Йонийско море, отбелязва скопското електронно издание „Локално“.\r\nПоради силните ветрове движението на фериботите между Игуменица и остров Корфу е преустановено. Корабите по линиите на Килини-Закинтос, Ликсури-Аргостоли и Порос-Килини също не не се движат, поясняват от редакцията. Тереза Герова", "date": "2017.12.28", "title": "„Локално“ (Македония): Лошото време в Гърция блокира морския транспорт в Йонийско море"}
{"url": "http://www.focus-news.net/news/2017/12/28/2471502/silistra-nezakonno-orazhie-i-patroni-sa-izzeti-ot-chasten-dom-v-selo-vokil.html", "text": "Незаконно притежавани ловна пушка, газов револвер и 31 патрона са намерени и иззети от частен дом в село Вокил. Това съобщиха от ОДМВР-Силистра. Полицейската проверка е извършена на 26 декември. Образувано е досъдебно производство.", "date": "2017.12.28", "title": "Силистра: Незаконно оръжие и патрони са иззети от частен дом в село Вокил"}
{"url": "http://www.focus-news.net/news/2017/12/28/2471503/v-stolichniya-otdel-patna-politsiya-na-29-dekemvri-registratsiya-na-patni-prevozni-sredstva-shte-se-izvarshva-do-1300-chasa.html", "text": "Поради годишна инвентаризация в отдел „Пътна полиция“ - СДВР на 29 декември, петък, регистрацията на пътни превозни средства ще бъде преустановена в 13.00 часа, съобщиха от пресцентъра на МВР. До края на работния ден ще бъдат извършвани единствено административни услуги, свързани с прекратяване на регистрация на пътни превозни средства (брак, спиране от движение и др.).", "date": "2017.12.28", "title": "В столичния отдел „Пътна полиция“ на 29 декември регистрация на пътни превозни средства ще се извършва до 13.00 часа"}
{"url": "http://www.focus-news.net/news/2017/12/28/2471504/kyustendil-dnes-e-posledniyat-den-za-plashtane-na-mestni-danatsi-i-taksi-v-obshtinata-za-2017-g.html", "text": "Днес е последният ден за плащане на местни данъци и такси в Община Кюстендил за 2017 г. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й това е последната дата, на която Общината ще събира местни приходи за годината на каса. „На 29 декември е възможно да работим до 10.00 часа, но не е сигурно. Това е за събиране на данъците и таксите на каса в отдел „Местни приходи”, каза Надя Каратова. По думите й данъците може да се заплащат и по банков път, чрез обявените сметки на Община Кюстендил. Те са обявени на сайта на общината, както и в данъчните съобщения. „Нека нашите данъкоплатци да направят своите плащания”, каза Надя Каратова. По думите й Общината събира желаещи данъчнозадължени лица за уведомяване по електронен път за дължимите суми и изтичащите срокове.\r\nКаратова заяви също, че разрешителните за извършване на таксиметрова дейност в Кюстендил се подновяват съобразно датата на издаването им, като всеки собственик на таксиметров автомобил знае най-точно кога изтича издаденото за упражняване на таксиметрова дейност разрешително. „Таксиметровите водачи имат много ясна представа кога им изтича разрешителното и нека всеки сам да се погрижи то да бъде подновено”, каза още Надя Каратова и допълни, че за настоящата година са издадени общо 245 разрешителни за таксиметров превоз на пътници.\r\nВенцеслав ИЛЧЕВ", "date": "2017.12.28", "title": "Кюстендил: Днес е последният ден за плащане на местни данъци и такси в Общината за 2017 г."}
{"url": "http://www.focus-news.net/news/2017/12/28/2471505/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-novogodishen-kontsert-i-praznichni-ilyuminatsii.html", "text": "Във връзка с подготовката и реализацията на новогодишен концерт и празнични илюминации се въвежда следната временна организация в движението, съобщиха от пресцентъра на Община Велико Търново. За времето от 20.00 часа на 31 декември до 03.30 часа на 1 януари (или до приключване на събитието) се затваря за движение, спиране и паркиране ул. „Васил Левски” в участъка от кръстовището с ул. „Христо Ботев” до кръстовището с ул. „Цар Освободител”.", "date": "2017.12.28", "title": "Велико Търново: Въвежда се временна организация на движението във връзка с новогодишен концерт и празнични илюминации"}
{"url": "http://www.focus-news.net/news/2017/12/28/2471506/340-000-bitovi-klienti-na-chez-elektro-plashtat-bezkasovo-smetkite-si-za-tok.html", "text": "Над 340 000 битови клиенти на „ЧЕЗ Електро България“ АД предпочитат да плащат безкасово сметките си за електроенергия, съобщиха от пресцентъра на дружеството. Те използват банките, интернет, терминални устройства или мобилния си телефон, като най-предпочитаните начини за безкасово разплащане са по интернет и директния дебит на банките. Броят на осъществените безкасови транзакции за периода януари – ноември е 3 741 000, с което достигна 23% от общия брой плащания през тези месеци. От тях 1 045 498 плащания са извършени по банков път. За посочения период се регистрира и ръст от 13% при интернет плащанията – над 184 000, спрямо миналата 2016 г.\r\nБезкасовите начини на плащане спестяват време и усилия на потребителите и ги правят независими от мястото и работното време на касите. Използването на тези услуги би могло да спести и редица неудобства на клиентите по време на зимните отпуски, особено в периода на новогодишни празници, когато несъзнателно може да се пропусне срокът за плащане на месечната сметка. \r\nПрез последните години устойчиво нараства броят на клиентите на „ЧЕЗ Електро България“ АД, които предпочитат да бъдат обслужвани от разстояние. Компанията предлага разнообразни начини за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard.\r\nИнформация за възможностите за безкасово плащане може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, както и на сайта на компанията www.cez.bg, секция „За клиента“.", "date": "2017.12.28", "title": "340 000 битови клиенти на „ЧЕЗ Електро” плащат безкасово сметките си за ток"}
{"url": "http://www.focus-news.net/news/2017/12/28/2471507/varna-sas-sadeystvieto-na-obshtinski-savetnik-ot-gerb-za-detsata-ot-tsnst-izgrev-byaha-organizirani-profilaktichni-pregledi-pri-zabolekar.html", "text": "Със съдействието на общинския съветник от ГЕРБ Марица Гърдева за децата и младежите от Центъра за настаняване от семеен тип (ЦНСТ) „Изгрев” във Варна бяха организирани профилактични стоматологични прегледи. Това съобщиха от пресцентъра на ПП ГЕРБ – Варна.\r\n„Благодаря на Таня Михалева, собственик на дентален център, че откликна на молбата ми, а стоматолозите д-р Георгиев, д-р Бинев и д-р Панова прегледаха зъбките на 15-те деца и се ангажираха с лечението им в случай, че това се налага. Няма съмнение, че редовните профилактични прегледи гарантират ранно откриване на заболяванията и предпазване от усложнения”, коментира Марица Гърдева, която е председател на групата на ГЕРБ в Общинския съвет и оглавява постоянната комисия по туризъм. „Радвам се, че организирахме не просто стоматологичен преглед, а и полезна среща, чрез която децата научиха как по-добре да се грижат за своите зъби. Надявам се, че сме допринесли както за тяхното дентално здраве, така и за повишаване на здравната им култура”, каза още Марица Гърдева.\r\nОт ръководството на центъра за настаняване от семеен тип й благодариха за подкрепата, която им оказва чрез редица благотворителни инициативи. По-рано тази година с нейно съдействие бяха осигурени професионални курсове за младежи в неравностойно положение, а за участието си в кампанията „Изкуството за деца в нужда” на Фондация „Св. Св. Константин и Елена” тя бе отличена като „Арт дарител” на 2017 г.", "date": "2017.12.28", "title": "Варна: Със съдействието на общински съветник от ГЕРБ за децата от ЦНСТ „Изгрев” бяха организирани профилактични прегледи при зъболекар"}
{"url": "http://www.focus-news.net/news/2017/12/28/2471508/kyustendil-spokoyno-i-bez-grubi-narusheniya-na-obshtestveniya-red-sa-preminali-pochivnite-dni-v-oblastta.html", "text": "Спокойно и без груби нарушения на обществения ред са преминали празничните и почивни дни в област Кюстендил. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й в периода са възникнали два пътни инцидента. Единият е бил на територията на село Ябълково. При сблъсък между два леки автомобила е пострадала 18-годишна жена. Тя е настанена в болницата в Кюстендил, без опасност за живота. Другият пътен инцидент е възникнал на пътя Кюстендил – Дупница. При него са пострадали двама пътници. Те са със счупен нос и с пукнат таз. Причината за инцидента е загуба на контрол над лекия автомобил, който се е ударил в мантинела. Установен е и един шофьор, управлявал лек автомобил в нетрезво състояние.\r\nВенцеслав ИЛЧЕВ", "date": "2017.12.28", "title": "Кюстендил: Спокойно и без груби нарушения на обществения ред са преминали почивните дни в областта"}
{"url": "http://www.focus-news.net/news/2017/12/28/2471509/hurriyet-turtsiya-obeshtava-podobryavane-na-otnosheniyata-s-evropa.html", "text": "Турция има желание да подобри връзките си с влиятелни европейски държави като Германия и Нидерландия, а след месеци напрежение може да се констатира, че е налице затопляне в отношенията на Анкара с тях. Това заяви държавният глава на Турция Реджеп Тайип Ердоган, цитиран от вестник Hurriyet. \r\n„Винаги казвам това - длъжни сме да намалим броя на враговете си и да увеличим броя на приятелите си. Нямаме проблеми с Германия, Нидерландия или Белгия. Напротив, тези, които са в правителствата на изброените страни, са мои стари приятели\", подчерта Ердоган пред журналисти на борда на самолета, с който пътува от Чад към Тунис.\r\n„Имахме проблеми, но нашите последни срещи преминаха много добре. Поисках подкрепата им за Ерусалим; ние всички сме на една и съща позиция. Позвъних на [германския президент Франк-Валтер] Щайнмайер да му благодаря. [Нидерландският премиер Марк] Рюте изпрати някои сигнали, за да подобри връзките ни с нас. Те са задоволителни. Разбира се, ние се надяваме да имаме добри отношения с ЕС и страните от Общността\", подчерта Ердоган.\r\nОтношенията между Турция и Германия, от една страна, и между Турция и Нидерландия се влошиха сериозно в началото на 2017 г., след като политици на Анкара не бяха допуснати на територията на двете страни, за да участват в кампания за спорния референдум за конституционни промени в страната, припомнят от редакцията.Тереза Герова", "date": "2017.12.28", "title": "Hurriyet: Турция обещава подобряване на отношенията с Европа"}
{"url": "http://www.focus-news.net/news/2017/12/28/2471510/burgas-10-godishno-dete-e-s-opasnost-za-zhivota-sled-kato-e-bilo-blasnato-ot-tovaren-avtomobil-na-patya-mezhdu-selata-vresovo-i-zaychar.html", "text": "10-годишно дете е било блъснато от товарен автомобил на пътя между селата Вресово и Зайчар, съобщиха от Областната дирекция на МВР – Бургас. Около 17.50 часа в условията на ляв завой товарен автомобил „Рено Мастер”, с бургаска регистрация, управляван от 29-годишния с инициали Р.Ю. от село Зайчар по неустановени до момента причини блъска детето. 10-годишният с инициали В.М. от Велики Преслав е карало колело. Детето с фрактура на черепа, с опасност за живота, е настанено за лечение в УМБАЛ - Бургас.", "date": "2017.12.28", "title": "Бургас: 10-годишно дете е с опасност за живота, след като е било блъснато от товарен автомобил на пътя между селата Вресово и Зайчар"}
{"url": "http://www.focus-news.net/news/2017/12/28/2471511/sofiya-priklyuchi-protestat-pred-ministerski-savet-sreshtu-izgrazhdaneto-na-vtori-lift-na-bansko.html", "text": "Приключи протестът ма природозащитници пред Министерски съвет срещу изграждането на втори лифт на Банско, предаде репортер на Агенция „Фокус“. Протестиращите носиха лозунги, които гласяха  „Пирин е в беда! Спасете го сега!“, „Пирин не е коледен подарък“, „Пирин в натура, а не в арматура“. \r\nВ същото време жителите на Банско и околните населени места протестираха на главен път Е-79 край Симитли в подкрепа изграждането на втори лифт в курортния град.", "date": "2017.12.28", "title": "София: Приключи протестът пред Министерски съвет срещу изграждането на втори лифт на Банско"}
{"url": "http://www.focus-news.net/news/2017/12/28/2471512/kyustendil-obshtinata-organizira-praznichno-posreshtane-na-2018-godina.html", "text": "Община Кюстендил организира празнично посрещане на 2018 година. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й празникът ще започне от 24.00 часа на 31 декември на площад „Велбъжд”. В концертната програма ще вземат участие народната певица Боряна Василева и фолклорната формация „Играджии”. „За всички, които дойдат около елхата на площада, желаещи да посрещнем заедно новата 2018 година, ще има подаръци”, посочи Дима Укалска.\r\nВенцеслав ИЛЧЕВ", "date": "2017.12.28", "title": "Кюстендил: Общината организира празнично посрещане на 2018 година"}
{"url": "http://www.focus-news.net/news/2017/12/28/2471513/kurir-sarbiya-vetrove-sas-skorost-do-144-kmch-udariha-bosna-i-hertsegovina-naneseni-sa-shteti-v-saraevo-i-banya-luka.html", "text": "Силни ветрове, достигащи до 144 км/ч удариха Босна и Херцеговина през нощта, съобщава белградското електронно издание Kurir.\r\nПо данни на Федералния хидрометеорологичен институт по високите части на планината Белашница скоростта на вятъра е достигнала до 144 км/ч, докато в по-ниските места са отчетени 60 км/ч. \r\nБурите, придружени с ураганни пориви на вятъра, са особено силни в района на Сараево и Баня Лука, където се съобщава за материални щети. Властите потвърдиха наличето на такива, но подчертаха, че все още събират информация за размера им. \r\nНа територията на страната остават в сила жълт и оранжев предупредителен код за силни ветрове. Очаква се в следващите дни температурите в страната да продължават да се понижават, очаква се и сняг в голяма част от страната.Тереза Герова", "date": "2017.12.28", "title": "Kurir (Сърбия): Ветрове със скорост до 144 км/ч удариха Босна и Херцеговина, нанесени са щети в Сараево и Баня Лука"}
{"url": "http://www.focus-news.net/news/2017/12/28/2471514/pazardzhik-v-obshtinata-e-sformiran-krizisen-shtab-vav-vrazka-s-regionalnoto-depo-za-otpadatsi-tay-kato-nyama-zakonno-izbran-izpalnitel-za-deynostta-mu.html", "text": "В Община Пазарджик е сформиран кризисен щаб във връзка с проблем със сметоизвозването до регионалното депо за отпадъци, тъй като няма законно избран изпълнител за дейността му, съобщи за Радио „Фокус“ – Пазарджик Петър Петров, зам.-кмет на Пазарджик. По думите му обжалване на процедурата по избор на фирма-оператор за депото бави старта на експлоатацията му и заплашва чистотата на града. \r\n„Оценихме ситуацията като кризисна и с оглед тя да не стане на 1, 2 и 3 януари бедствена и да застрашим общините от появата на екологична катастрофа и епидемия, сме изпратили решението си на областния управител, който трябва да обяви бедствено положение“, уточни Петров. В най-добрия случай регионалното депо може да заработи на 1 януари, ако областният управител се съобрази с решенията на кризисните щабове на деветте общини и обяви бедствено положение. Ще бъде сключен временен договор с оператор, който знае как да процедира и който да експлоатира депото до сключване на официалния договор.\r\nАлбена ЖИЛЕКОВА", "date": "2017.12.28", "title": "Пазарджик: В Общината е сформиран кризисен щаб във връзка с регионалното депо за отпадъци, тъй като няма законно  избран изпълнител за дейността му"}
{"url": "http://www.focus-news.net/news/2017/12/28/2471515/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гърция отново е обхваната от дъжд, бурен вятър и сняг по високите части, които доведоха до блокиране на морския транспорт в Йонийско море, отбелязва скопското електронно издание „Локално“.\r\nПоради силните ветрове движението на фериботите между Игуменица и остров Корфу е преустановено. Корабите по линиите на Килини-Закинтос, Ликсури-Аргостоли и Порос-Килини също не не се движат, поясняват от редакцията.\r\n*** Крайнолява групировка пое отговорност за бомбения атентат, който бе извършен в сградата на съда в гръцката столица на 22 декември, в резултат на който бяха нанесени сериозни щети, съобщава електронното изданието Ekathimerini.\r\nГрупировката „Популярни бойци“ публикува изявление на уебсайт, от което става ясно, че нейни членове са нападнали Апелативния съд в Атина в знак на протест срещу органа, който – съгласно думите им, облагодетелства богатите и влиятелните в процесите, които се гледат в него.  \r\nГрупировката се оплаква още от провала на гръцките съдилища за провала в правната подкрепа срещу болезненото намаляване на доходите и увеличаването на данъците, наложени във връзка със спасителната програма на Гърция. \r\n „Популярни бойци“ пое отговорност за стрелбата, произведена в резиденцията на германския посланик в Атина преди четири години, и за бомбените атентати от края на 2015 г., насочени към Гръцката индустриална федерация. През април тази година групировката извърши и нападение срещу банка. При нито един от инцидентите обаче няма пострадали. Нанесени са само материални щети.\r\n*** Турция има желание да подобри връзките си с влиятелни европейски държави като Германия и Нидерландия, а след месеци напрежение може да се констатира, че е налице затопляне в отношенията на Анкара с тях. Това заяви държавният глава на Турция Реджеп Тайип Ердоган, цитиран от вестник Hurriyet. \r\n„Винаги казвам това - длъжни сме да намалим броя на враговете си и да увеличим броя на приятелите си. Нямаме проблеми с Германия, Нидерландия или Белгия. Напротив, тези, които са в правителствата на изброените страни, са моите стари приятели\", подчерта Ердоган пред журналисти на борда на самолета, с който пътува от Чад към Тунис.\r\n„Имахме проблеми, но нашите последни срещи преминаха много добре. Поисках подкрепата им за Ерусалим; ние всички сме на една и съща позиция. Позвъних на [германския президент Франк-Валтер] Щайнмайер да му благодаря. [Нидерландският премиер Марк] Рюте изпрати някои сигнали, за да подобри връзките ни с нас. Те са задоволителни. Разбира се, ние се надяваме да имаме добри отношения с ЕС и страните от Общността\", подчерта Ердоган.\r\nОтношенията между Турция и Германия, от една страна, и между Турция и Нидерландия се влошиха сериозно в началото на 2017 г., след като политици на Анкара не бяха допуснати на територията на двете страни, за да участват в кампания за спорния референдум за конституционни промени в страната, припомнят от редакцията.\r\n*** Силни ветрове, достигащи до 144 км/ч удариха Босна и Херцеговина през нощта, съобщава белградското електронно издание Kurir.\r\nПо данни на Федералния хидрометеорологичен институт по високите части на планината Белашница скоростта на вятъра е достигнала до 144 км/ч, докато в по-ниските места са отчетени 60 км/ч. \r\nБурите, придружени с ураганни пориви на вятъра, са особено силни в района на Сараево и Баня Лука, където се съобщава за материални щети. Властите потвърдиха наличието на такива, но подчертаха, че все още събират информация за размера им. \r\nНа територията на страната остават в сила жълт и оранжев предупредителен код за силни ветрове. Очаква се в следващите дни температурите в страната да продължават да се понижават, очаква се и сняг в голяма част от страната.\r\n***", "date": "2017.12.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/28/2471516/varhovna-administrativna-prokuratura-protestira-resheniya-na-kevr-za-tsenata-na-vik-uslugite.html", "text": "На 22 и 28 декември Върховната административна прокуратура протестира пред Административен съд София град решения на Комисията за енергийно и водно регулиране (КЕВР) от 30 ноември 2017 г., с които се одобряват бизнес плановете за развитие на дейността като ВиК оператор за регулаторен период 2017-2021 г., при прилагане на метод на ценово регулиране „горна граница на цени” на „Водоснабдяване и канализация“ ЕАД гр. Бургас, „Водоснабдяване и канализация” ЕООД, гр. Ямбол и „Водоснабдяване и канализация” ООД, гр. Враца; повишават се цените без ДДС на водоснабдителните и канализационните услуги за 2017 г. и се одобряват цени без ДДС на водоснабдителните и канализационните услуги за 2018 - 2021 г.; приема се анализ за социалната поносимост на цените на ВиК услугите за всяка година от бизнес плана и т.н. Това съобщиха от пресцентъра на Прокуратурата. \r\nВ съответствие с конституционните прерогативи на прокуратурата да следи за спазване на законността и в съответствие с правомощията по чл.16, ал.1, т.1 АПК са подадени протести против решенията на КЕВР. \r\nОт ВАП са установени съществени нарушения на административно-производствените правила, тъй като КЕВР се произнася по бизнес-планове, чиито окончателни редакции не са съгласувани от съответните асоциации по ВиК, съобразно правилото на чл.198в, ал.4, т.5 от Закона за водите. Спазването на цитираното нормативно изискване е безусловно задължително, вкл. в случаите, в които след първоначалното съгласуване в бизнес-плановете от асоциациите по ВиК, от оператора на ВиК услуги се внасят корекции, променящи одобрените параметри. \r\nПо този начин от КЕВР са пренебрегнати повелителни правни норми с цел да се осигури вземането на решения за удовлетворяване на исканията на посочените ВиК оператори. \r\nПроверката на ВАП продължава.", "date": "2017.12.28", "title": "Върховна административна прокуратура протестира решения на КЕВР за цената на ВиК услугите"}
{"url": "http://www.focus-news.net/news/2017/12/28/2471517/kabinetat-ochakva-finalnoto-predlozhenie-na-ministar-neno-dimov-po-kazusa-bansko.html", "text": "Министърът на околната среда и водите Нено Димов е внесъл като извънредна точка на правителственото заседание предложението да се разгледа промяната в Плана за управление на Национален парк „Пирин“, научи Агенция \"Фокус\". Премиерът Бойко Борисов е дал 1 час време на министър Димов, за да се подготви и да изложи предложението си, след което то да бъде гласувано от кабинета. \r\nБиляна ИВАНОВА", "date": "2017.12.28", "title": "Кабинетът очаква финалното предложение на министър Нено Димов по казуса \"Банско\""}
{"url": "http://www.focus-news.net/news/2017/12/28/2471518/sport-venger-izravnyava-sar-aleks-dnes.html", "text": "Днес Арсенал гостува на Кристъл Палас. Това ще бъде мач номер 810 на Арсен Венгер начело на топчиите във Висшата лига, а по този начин той ще се изравни с легендарния сър Алекс Фъргюсън. Великият шотландец има същия брой срещи във Висшата лига, но той пристигна на Острова преди нейното създаване. Венгер акостира в Лондон през 1996 г. По постиженията обаче французинът е далеч от тези на сър Алекс. Титлите от Висшата лига са 13 срещу 3 в полза на шотландеца. При победа днес над Кристъл Палас Арсенал пак ще има 60 успеха по-малко от Юнайтед на Фъргюсън. Защитата на топчиите е допуснала 76 гола повече, а атаката също изостава със 106 попадения. На традиционната пресконференция преди градското дерби с Палас, Венгер похвали Хари Кейн и заяви, че е \"просто великолепен\", французинът не пропусна да коментира и думите на Жозе Моуринъо, който нарече Арсенал малък клуб и парите, които са му давани в Юнайтед, не са достатъчно: \"Вече повече от 20 години съм в професията, не смятам сега да започна да мрънкам за пари като някои други. Винаги в моята ера е имало по-богати отбори от нас. Кога един, кога повече. Важното е да се справяш с твоите проблеми, а не да гледаш в пазвата на другите. Да, Сити, Юнайтед и Челси са по-богати от нас, но аз вярвам, че нашата цел е да намерим пътя към успеха\".", "date": "2017.12.28", "title": "Спорт: Венгер изравнява сър Алекс днес"}
{"url": "http://www.focus-news.net/news/2017/12/28/2471519/georgi-ikonomov-kmet-na-bansko-prirodozashtitnitsite-iskat-da-zatriyat-kurorta.html", "text": "Природозащитниците искат да затрият курорта Банско. Това заяви кметът на града Георги Икономов по време на протеста на жителите на Банско и на околните населени места с искане за изграждане на втори кабинков лифт в курорта, предаде репортер на Радио „Фокус“ – Пирин. „Каква наглост трябва да имаш, че да упрекваш цял Министерски съвет, че взима незаконни решения – нещо, което е минало още през 2013 година през Висшия екологичен експертен съвет, а те да твърдят, че това е незаконно. Тези твърдения са на шепа хора, които не защитават въобще българските интереси. Това е голяма наглост и не знам защо още някой комуникира с тях“, коментира Икономов. \r\nТой зададе въпрос как някой не се замисли, че този хора обвиняват правителството, депутатите, че искат нещо незаконно и то на национално ниво. „Тези хора са за съд. Относно вековните гори, никой не знае откъде ще минават втора кабинка и втори лифт, защото предложението, което към момента е от нас, е единствено за промяна на нови режими. Там няма конкретно предложение, т.е. никой не може да каже откъде ще мине кабинката и какво точно ще засегне. Това е на един последваш етап. Никой няма да засяга вековни гори, защото това е забранено и е недопустимо, така че това няма да стане. Третият въпрос, по който говорят зелените, е за увеличаване капацитета на кабинката. Те искат да затрият курорт Банско. За да се демонтира този лифт и на негово място да се направи нов, трябва да се демонтират всички стълбове и да има нови конструкции. Това означава да затворим курорта за две години. С какво ще се качват тогава хората. Изключително несъстоятелни и лъжливи са техните твърдения“, каза още Георги Икономов.\r\nЛора КАЛЧЕВА", "date": "2017.12.28", "title": "Георги Икономов, кмет на Банско: Природозащитниците искат да затрият курорта"}
{"url": "http://www.focus-news.net/news/2017/12/28/2471520/stara-zagora-dvizhenieto-v-uchastaka-gurkovo-pchelinovo-na-prohoda-na-republikata-se-osashtestvyava-v-ednata-lenta-poradi-paten-intsident.html", "text": "Движението по път ІІ-55 Гурково – Пчелиново (проход на Републиката) се осъществява в едната лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.12.28", "title": "Стара Загора: Движението в участъка Гурково – Пчелиново на прохода на Републиката се осъществява в едната лента поради пътен инцидент"}
{"url": "http://www.focus-news.net/news/2017/12/28/2471521/nzok-prekasnat-kabel-prichinyava-neudobstva-na-patsientite-v-rayonnata-zdravnoosiguritelna-kasa-sofiya-grad.html", "text": "Националната здравноосигурителна каса (НЗОК) поднася своите извинения на пациенти от София, които днес посещават по различни поводи Столичната здравноосигурителна каса и не могат да бъдат обслужени. Това съобщиха от пресцентъра на НЗОК. В петък, 22 декември, в късния следобед е бил прекъснат кабел на Българската телекомуникационна компания (БТК) - доставчик на Интернет за НЗОК. Повредата води до това, че Районната здравноосигурителна каса – София град, няма достъп до общите информационни ресурси на НЗОК. \r\n  Работи се по отстраняване на проблема съвместно с БТК още от момента на констатирането му. Тъй като повредата е сериозна, НЗОК не би могла да се ангажира със срок за възстановяване на връзката със Столичната каса.", "date": "2017.12.28", "title": "НЗОК: Прекъснат кабел причинява неудобства на пациентите в Районната здравноосигурителна каса – София град"}
{"url": "http://www.focus-news.net/news/2017/12/28/2471522/pretsizirat-se-funktsiite-na-saveta-po-detsentralizatsiya-na-darzhavnoto-upravlenie.html", "text": "Правителството одобри промяна в постановлението, с което е създаден Съветът по децентрализация на държавното управление като консултативен орган към Министерския съвет. Това съобщиха от правителствената информационна служба. \r\nСлед направен анализ на резултатите от досегашното изпълнение на Стратегията за децентрализация е констатирана необходимост от оптимизиране на неговата работа и състав. Прецизирани са разпоредбите, отнасящи се до определяне на заместници в случаите, когато членовете на съвета по обективни причини не могат да участват в заседанията му. С цел разширяване на партньорството и сътрудничеството в областта на децентрализацията на държавното управление се създава възможност представители на министерства, други държавни органи и организации, областни управители и представители на местното самоуправление и местната администрация, извън определения постоянен състав на съвета, да участват в неговата работа според компетентността си.\r\nЗа оптимизация на начина на функциониране на съвета се предвижда той да може да взема решения и неприсъствено. Организационното и техническо подпомагане на дейността на съвета е осигурено чрез промени във функциите на секретариата и определянето на секретар, отговорен за цялостната организация на работата.", "date": "2017.12.28", "title": "Прецизират се функциите на Съвета по децентрализация на държавното управление"}
{"url": "http://www.focus-news.net/news/2017/12/28/2471523/afp-oon-saobshtava-za-nay-malko-68-zaginali-v-yemen-v-rezultat-na-bombardirovki-na-regionalnata-koalitsiya-vodena-ot-sauditska-arabiya.html", "text": "По данни на ООН 68 цивилни в Йемен са убити в рамките на един ден в резултат от бомбардировки, нанесели от самолети на водената от Саудитска Арабия регионална коалиция, предава AFP. \r\nПървият въздушен удар във вторник е ударил „препълнен популярен пазар\" в провинция Таез, убивайки 54 цивилни, включително осем деца и ранявайки 32-ма други, се казва в официално изявление на координатора по хуманитарната помощ на ООН в Йемен Джейми Макголдрик.\r\nВтората акция е била в провинция Ходейда, в рамките на която са убити 14 души от едно и също семейство, се казва още в изявлението..Тереза Герова", "date": "2017.12.28", "title": "AFP: ООН съобщава за най-малко 68 загинали в Йемен в резултат на бомбардировки на регионалната коалиция, водена от Саудитска Арабия"}
{"url": "http://www.focus-news.net/news/2017/12/28/2471524/api-shofyorite-da-se-dvizhat-s-povisheno-vnimanie-po-magistrala-trakiya-v-rayona-na-s-benkovski-v-posoka-sofiya-poradi-remont-na-mantinela.html", "text": "Шофьорите да се движат с повишено внимание по автомагистрала „Тракия” в района на с. Бенковски при км 230, в посока София, поради ремонт на мантинела в аварийната лента. Това съобщиха от пресцентъра на Агенция „Пътна инфраструктура”.", "date": "2017.12.28", "title": "АПИ: Шофьорите да се движат с повишено внимание по магистрала „Тракия” в района на с. Бенковски, в посока София, поради ремонт на мантинела"}
{"url": "http://www.focus-news.net/news/2017/12/28/2471525/ombudsmanat-maya-manolova-startira-kampaniya-za-podkrepa-na-detsa-ostanali-s-edin-roditel.html", "text": "Омбудсманът Мая Манолова ще даде старт на кампанията за закрила правата на децата, останали с един родител. Поводът е гневното писмо до Дядо Коледа, което изпрати Златина Хаджипанайотова. Това съобщиха от пресцентъра на Омбудсмана на Република България. Началото на инициативата ще бъде дадено на 29 декември в 11.00 часа.\r\nМайката на три деца, чийто съпруг е починал, се обърна към омбудсмана с молба да бъдат подкрепени усилията за осигуряване на постоянна персонална помощ за деца, останали с един родител. \r\nНа срещата са поканени родители в сходна ситуация, представители на Министерство на труда и социалната политика, Агенцията за социално подпомагане, Националния осигурителен институт, Комисията за защита от дискриминация, Държавната агенция за закрила на детето, народни представители, неправителствени организации и др.", "date": "2017.12.28", "title": "Омбудсманът Мая Манолова стартира кампания за подкрепа на деца, останали с един родител"}
{"url": "http://www.focus-news.net/news/2017/12/28/2471526/talat-dzhaferi-predsedatel-na-makedonskiya-parlament-ochakvam-na-9-yanuari-sabranieto-da-bade-v-palen-sastav.html", "text": "Председателят на парламента в Скопие Талат Джафери заяви, че очаква на 9 януари законодателният орган да възобнови работа в пълен състав, предава македонската информационна агенция „Макфакс“.\r\nПред журналисти Джафери припомни, че министър-председателят Зоран Заев (СДМС) е длъжен да се яви на заседанието в четвъртък. Съответните коментари бяха направени във връзка с изявлението на Заев, че няма да присъства в заседателната зала, тъй като опозицията няма да участва в разискванията.\r\nДжафери подчерта, че все още няма официално потвърждение от ВМРО-ДПМНЕ за отсъствие от заседанието.\r\nПо-рано депутатите на ВМРО-ДПМНЕ заявиха, че няма да участват в заседанието на македонския парламент, насрочено за четвъртък. Такава е реакцията на партията, водена от Християн Мицковски, след като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ.\r\nОсновната опозиционна партия бойкотира парламента след задържането на народните представители от редиците й. Депутатите се върнаха в сградата на Събранието само за новогодишната реч на президента Георги Иванов. \r\nВМРО-ДПМНЕ все още не е решила дали ще се върне в парламента. По-рано премиерът Зоран Заев (СДМС) заяви, че ако в четвъртък депутатите на партията на Мицковски не се върнат в залата, заседанието ще бъде много кратко. Причината е свързана с факта, че заседанието се свиква за депутатски въпроси, а Заев подчерта, че няма намерение да отговоря на въпроси на народните представители от управляващото мнозинство.Тереза Герова", "date": "2017.12.28", "title": "Талат Джафери, председател на македонския парламент: Очаквам на 9 януари Събранието да бъде в пълен състав"}
{"url": "http://www.focus-news.net/news/2017/12/28/2471527/kyustendil-golyama-opashka-se-e-obrazuvala-pred-obshtinskata-sluzhba-sotsialno-podpomagane.html", "text": "Голяма опашка се е образувала пред Общинска служба „Социално подпомагане” – Кюстендил, предаде репортер на Радио „Фокус” – Кюстендил. Основната причина за опашката е подаването на молби-заявления за отпускане на винетен стикер за моторни превозни средства, притежавани от хора с увреждания. Хората се редят на опашката с цел да подадат необходимите документи в рамките на настоящата година, чрез което да им бъде отпуснат винетен стикер за моторно превозно средство с валидност една година. Друга част от чакащите са за подаване на документи за получаване на социални помощи.\r\nВенцеслав ИЛЧЕВ", "date": "2017.12.28", "title": "Кюстендил: Голяма опашка се е образувала пред Общинската служба „Социално подпомагане”"}
{"url": "http://www.focus-news.net/news/2017/12/28/2471528/sport-kavani-e-chuzhdenets-1-vav-frantsiya.html", "text": "Нападателят на Пари Сен Жермен Единсон Кавани бе определен за най-добрия чужденец във френската Лига 1. Уругваецът изпревари в анкетата на France Football съотборниците си Неймар и Марко Верати, както и нападателя на Монако Радамел Фалкао.\r\n30-годишният Кавани отбеляза 36 гола и направи шест асистенции в 37 мача през 2017 година.\r\nВенцислав ДРАГОМАНОВ", "date": "2017.12.28", "title": "Спорт: Кавани е чужденец №1 във Франция"}
{"url": "http://www.focus-news.net/news/2017/12/28/2471529/svetlin-sreteniev-kmet-na-boychinovtsi-predstoi-ogled-ot-spetsialisti-na-konstruktsiyata-na-opozhareniya-zhilishten-blok.html", "text": "Предстои оглед от специалисти на конструкцията на опожарения жилищен блок в Бойчиновци, каза за Радио „Фокус“ – Видин Светлин Сретениев, кмет на Община Бойчиновци. Той посочи, че огледът ще бъде извършен днес - първия работен ден след празниците, от архитект и инженер-конструктор. \r\n„Ще се направи оценка може ли сградата да бъде възстановена. От Oбщината сме обявили дарителска сметка, в бюджета за следващата година ще заложим средства за възстановяване на покрива, ако специалистите заявят, че сградата може да бъде възстановена“, посочи Сретениев. Той допълни, че се проучва възможността за организиране на дарителска кампания със SMS-и чрез мобилните оператори за семействата, останали без покрив. Титуляр на обявената дарителска сметка е Община Бойчиновци.  \r\nТриетажният жилищен блок, чийто покрив изгоря на 24 декември е построен през 1946 година. Пожарът започна от жилището на самотно живееща 82-годишна жена, отоплявала се с твърдо гориво. При гасенето на пожара са използвани 25 цистерни с вода, напълни унищожени са жилищата в блока.  „Жилищният блок е бил ведомствен, към бившия вече Консервен завод. В началото сградата е била двуетажна и се е използвала за административни нужди. След това е издигнат още един етаж и са обособени два входа, като във всеки е имало по 6 апартамента“, заяви Сретениев. Той допълни, че всички ведомствени жилища са закупени от работниците на комбината, които са живеели в тях, а след време са ги преотстъпили на децата си. Семействата от сградата са настанени при близки и роднини, а самотната жена е в социален дом за възрастни хора.\r\nАнна ЛОЗАНОВА", "date": "2017.12.28", "title": "Светлин Сретениев, кмет на Бойчиновци: Предстои оглед от специалисти на конструкцията на опожарения жилищен блок"}
{"url": "http://www.focus-news.net/news/2017/12/28/2471530/dobrich-kasite-na-direktsiya-mestni-danatsi-i-taksi-na-29-dekemvri-shte-rabotyat-ot-0800-chasa-do-1030-chasa.html", "text": "Работното време на касите на Дирекция „Местни данъци и такси“ при Община град Добрич в последния работен ден за 2017 година – 29 декември ще бъде от 08.00 часа до 10.30 часа поради необходимостта от приключване и преустановяване на банковото обслужване за 2017 година. Това съобщиха от пресцентъра на Общината.\r\nВ първия работен ден на 2018 г. - 2 януари в приходните звена на общините ще се извършва годишно приключване и няма да се работи с граждани.\r\nНа 3 януари 2018 година Дирекция „Местни данъци и такси“ се връща към нормалното си работно време - от 08.00 часа до 17.00 часа, като касите ще работят от 08.00 часа до 16.00 часа.", "date": "2017.12.28", "title": "Добрич: Касите на Дирекция „Местни данъци и такси“ на 29 декември ще работят от 08.00 часа до 10.30 часа"}
{"url": "http://www.focus-news.net/news/2017/12/28/2471531/blagoevgrad-dvizhenieto-po-pat-i-1-simitli-kresna-v-rayona-na-kresnensko-hanche-se-osashtestvyava-v-edna-lenta-poradi-avariral-avtomobil.html", "text": "Движението по път I-1 Симитли – Кресна в района на Кресненско ханче се осъществява в една лента поради аварирал автомобил. Това съобщиха от пресцентъра на Агенция „Пътна инфраструктура”. Движението се осъществява двупосочно в свободната лента и се регулира от Пътна полиция.", "date": "2017.12.28", "title": "Благоевград: Движението по път I-1 Симитли – Кресна в района на Кресненско ханче се осъществява в една лента поради аварирал автомобил"}
{"url": "http://www.focus-news.net/news/2017/12/28/2471532/sky-news-loshoto-vreme-vav-velikobritaniya-blokira-na-letishte-stansted-stotitsi-pasazheri.html", "text": "Лошото време блокира на летищата във Великобритания стотици пасажери, предава телевизионният канал Sky News.\r\nТелевизията привежда данни за около 300 пасажери, които са били принудени да резервират нови полети от лондонското летище „Стандстед“ заради анулиране или забавяне на полетите им. Съобщава се за 27 кацащи и 27 илитащи полети на Ryanair, които са били отменени заради лошото време. \r\nОт авиокомпания EasyJet също потвърдиха анулирането на осем полета от и за „Станстед“, а други три са били пренасочени към други летища. Тереза Герова", "date": "2017.12.28", "title": "Sky News: Лошото време във Великобритания блокира на летище „Станстед“ стотици пасажери"}
{"url": "http://www.focus-news.net/news/2017/12/28/2471533/kyustendil-opashki-sa-se-obrazuvali-pred-pochti-vsichki-bankovi-klonove-v-grada.html", "text": "Опашки от клиенти са се образували пред почти всички банкови клонове в Кюстендил, предаде репортер на Радио „Фокус” – Кюстендил. Причина за струпването на хората е обявеното работно време с клиенти на банковите институции. За голяма част от тях 28 декември е последният работен ден с клиенти, а други ще работят до 12.00 часа на 29 декември. Хората използват различни услуги - изпращане на пари в чужбина, погасяване на месечни вноски по кредити, теглене на суми. Няма опашки пред банкоматите. В районите на банковите институции охраната е засилена.\r\nВенцеслав ИЛЧЕВ", "date": "2017.12.28", "title": "Кюстендил: Опашки са се образували пред почти всички банкови клонове в града"}
{"url": "http://www.focus-news.net/news/2017/12/28/2471534/afp-islyamska-darzhava-poe-otgovornost-za-atentata-v-kabul.html", "text": "Близкоизточната радикална групировка „Ислямска държава“ пое отговорност за самоубийствения атентат в шиитски културен център в афганистанската столица Кабул, при който загинаха 40 души, предава AFP.\r\nВ изявление, публикувано от пропагандната медия Amaq, джихадистите съобщават, че са задействани три взривни устройства, след което е извършен самоубийствен атентат. Тереза Герова", "date": "2017.12.28", "title": "AFP: „Ислямска държава“ пое отговорност за атентата в Кабул"}
{"url": "http://www.focus-news.net/news/2017/12/28/2471535/stara-zagora-rumanski-tir-e-katastrofiral-na-patya-gurkovo-pchelinovo-nyama-postradali.html", "text": "ТИР с румънския регистрация е катастрофирал на път ІІ-55 Гурково – Пчелиново (проход на Републиката), няма пострадали. Това съобщиха за Агенция „Фокус” от Областната дирекция на МВР – Стара Загора. Сигналът за пътнотранспортното произшествие е подаден в 10.22 часа. Заради катастрофата движението в района се осъществява в една лента.", "date": "2017.12.28", "title": "Стара Загора: Румънски ТИР е катастрофирал на пътя Гурково – Пчелиново, няма пострадали"}
{"url": "http://www.focus-news.net/news/2017/12/28/2471536/varna-rayonnata-prokuratura-vazlozhi-razsledvane-na-katastrofa-sas-spetsializiran-politseyski-avtomobil-na-sledovatel.html", "text": "Районната прокуратура във Варна ръководи досъдебно производство за пътно-транспортно произшествие, предизвикано от специализиран полицейски автомобил. Това съобщиха от пресцентъра на Апелативна прокуратура – Варна. Разследването на случая по член 343, ал. 1, буква „а“ и „б“ от НК е възложено на следовател от Окръжния следствен отдел.  \r\nОколо 03.00 часа рано тази сутрин на кръстовището на бул. „Цар Освободител” и бул. „Осми Приморски полк” полицейски микробус „Форд транзит“, преминавайки на червен сигнал на светофарната уредба, се блъска в таксиметров автомобил „Рено меган“. От удара таксито се блъска в друга кола, като преминава през разделителната мантинела. При инцидента с контузни наранявания са 47-годишният водач на полицейския автомобил, 42-годишният водач на едното такси и двама пътници. \r\nНаправените проби за алкохол и наркотици на водачите на автомобилите в пътното произшествие са отрицателни. Назначени са експертизи, които ще установят степента на травматичните увреждания на водачите и пътниците, пострадали в инцидента, както и виновният за настъпилото пътно-транспортно произшествие.", "date": "2017.12.28", "title": "Варна: Районната прокуратура възложи разследване на катастрофа със специализиран полицейски автомобил на следовател"}
{"url": "http://www.focus-news.net/news/2017/12/28/2471537/stara-zagora-rayonna-prokuratura-kazanlak-se-samosezira-i-obrazuva-dosadebno-proizvodstvo-za-proyavena-zhestokost-kam-kuche.html", "text": "Районна прокуратура – Казанлък се самосезира по публикации в медиите и по сигнала на граждани за това, че на 25 декември в с. Бузовград, община Казанлък, на публично място е била проявена жестокост към куче и му е причинена смърт, тежко или трайно увреждане - престъпление по чл.325б ал.2, т.3 пр.І-во във вр. с ал.1 от Наказателния кодекс. Това съобщиха от пресцентъра на Апелативна прокуратура – Пловдив.\r\nДадени са указания за разпит на свидетели, възприели деянието по връзване към автомобил и влачене по пътното платно на гръбначно животно – куче. Разпоредено е да се установи  какви прояви на жестокост са били извършени спрямо животното, кои лица и с какви действия са осъществили деянието. \r\nУказано е да се назначи ветеринарно-медицинска експертиза с оглед установяване на вида травматични увреждания, причинени на кучето, както и дали след това е имало реална опасност за живота му, трайно увреждане и какво е то, засегнати ли са били жизненоважни органи и как е преживяло животното травмата, като по този начин ще се установи дали деянието е извършено по жесток и мъчителен начин.\r\nРазследването е възложено на разследващ полицай при Районно управление „Полиция” – Казанлък и се извършва в двумесечен срок.", "date": "2017.12.28", "title": "Стара Загора: Районна прокуратура – Казанлък се самосезира и образува досъдебно производство за проявена жестокост към куче"}
{"url": "http://www.focus-news.net/news/2017/12/28/2471538/ministar-neno-dimov-pri-investitsionen-interes-shte-se-predpriemat-vsichki-merki-po-ekologichnoto-zakonodatelstvo-za-izgrazhdane-na-vtori-lift-na-bansko.html", "text": "На заседанието на МС беше внесена и приета точка, която ясно възлага на министъра на околната среда и водите при наличие на инвестиционен интерес за изграждането на нова кабинкова линия в ски зона Банско да се предприемат спешно всички мерки по екологичното законодателство, така че такава да бъде направена във възможно най-кратък срок. Това каза министърът на околната среда и водите Нено Димов след заседание на Министерски съвет, предаде репортер на Агенция „Фокус“. „Днес МС прие и двете точки, които внесох в заседанието“, обясни той. „Едната точка е свързана с изменението на Плана за управление на Национален парк „Пирин“, подготвеното през 2013 година, минало и прието от Висшия експертен екологичен съвет. Подписано е от тогавашния министър на околната среда и водите и не е стигнало до МС поради смяната на правителствата и служебното правителство“, посочи Нено Димов. „В последствие беше решено, че трябва да се изчака новият План за управление на „Пирин“, който обаче през март влезе в съдебна фаза, която не е ясно кога ще свърши. През ноември кметът на Банско поиска от министъра на околната среда и водите да завърши процедурата, започнала през 2013 година“, припомни министърът. „При инвестиционен интерес двете решения на МС отварят възможността за изграждането на втора кабинкова линия и решаването на един проблем, за който има голямо съгласие, че е крайно време да бъде решен“, заяви Нено Димов. „Това е отваряне и към развитието на ски спорта в Банско, а може би и добър сигнал за развитието на ски спорта в България като цяло. Това е един много удачен момент, в навечерието на новия ски сезон, една добра новина за всички скиори“, каза още той.\r\nБиляна ИВАНОВА", "date": "2017.12.28", "title": "Министър Нено Димов: При инвестиционен интерес ще се предприемат всички мерки по екологичното законодателство за изграждане на втори лифт на Банско"}
{"url": "http://www.focus-news.net/news/2017/12/28/2471539/zamestnik-ministar-denitsa-nikolova-shte-otkrie-saniranata-sgrada-na-obshtinata-v-sandanski.html", "text": "Заместник-министърът на регионалното развитие и благоустройството Деница Николова ще открие утре, 29 декември, реновираната сграда на общината в Сандански, съобщиха от пресцентъра на министерството. Зданието е санирано по проект „Енергийна ефективност на административна сграда - Общинска администрация Сандански, община Сандански“ по Оперативна програма „Региони в растеж 2014 – 2020“. С реализацията му е подобрено техническото състояние на сградата, намалени са разходите за енергия и е постигнато по-високо ниво на енергийна ефективност, удължен е „животът“ на зданието. \r\nСъбитието е с начален час 10.30.", "date": "2017.12.28", "title": "Заместник-министър Деница Николова ще открие санираната сграда на общината в Сандански"}
{"url": "http://www.focus-news.net/news/2017/12/28/2471540/pazardzhik-950-gramovo-bebe-e-rodeno-ot-15-godishno-momiche-v-grada.html", "text": "Общо 6 бебета са се родили във дните от 23 до 27 декември в Родилното отделение на Областната болница в Пазарджик, съобщи за Радио „Фокус“ – Пазарджик д-р Маринела Захариева, началник на Неонатологичното отделение в здравното заведение. Едно бебетата, родено от 15-годишно момиче от ромската махала в Пазарджик, е тежало само 950 грама. На Коледа 16-годишно момиче е родило 2200-грамово бебе. \r\n„Две от новородените през празничните дни са кръстени с християнските имена Мария и Йордан. Най-малкото от тях ще остане в Неонатологичното отделение, докато достигне необходимите килограми“, уточни д-р Захариева. Общо 10 новородени, които са недоносени, ще останат на Нова година в отделението. Една от тях е малката Лукасита, която е родена с тегло само 900 грама, но вече е достигнала 1850 гр.\r\nАлбена ЖИЛЕКОВА", "date": "2017.12.28", "title": "Пазарджик: 950-грамово бебе е родено от 15-годишно момиче в града"}
{"url": "http://www.focus-news.net/news/2017/12/28/2471541/sazdava-se-ednolichno-druzhestvo-s-ogranichena-otgovornost-s-darzhavno-uchastie-v-kapitala-vodosnabdyavane-i-kanalizatsionni-uslugi-pazardzhik.html", "text": "Правителството реши да бъде създадено еднолично дружество със 100% държавно участие в капитала - „Водоснабдяване и канализационни услуги“ ЕООД – Пазарджик. Дружеството ще осъществява дейностите на оператор на ВиК услуги на територията на населените места, обслужвани до сега от „Водоснабдяване и канализация - в ликвидация“ ЕООД – гр. Пазарджик. По този начин ще приключи процедурата по ликвидация на досегашния оператор. Това съобщиха от правителствената информационна служба.\r\nНовоучреденият оператор ще встъпи в правата по договора между „Водоснабдяване и канализация - в ликвидация“ ЕООД – гр. Пазарджик и Асоциацията по ВиК – Пазарджик за стопанисване, поддържане и експлоатация на ВиК системи и съоръжения и предоставяне на ВиК услуги.\r\nМинистърът на регионалното развитие и благоустройството е определен да упражнява правата на държавата в дружеството.", "date": "2017.12.28", "title": "Създава се еднолично дружество с ограничена отговорност с държавно участие в капитала „Водоснабдяване и канализационни услуги“ – Пазарджик"}
{"url": "http://www.focus-news.net/news/2017/12/28/2471542/ministar-neno-dimov-vsyako-investitsionno-namerenie-za-vtori-lift-na-bansko-shte-mine-prez-ovos-ekologichna-otsenka-i-otsenka-za-saotvetstvie.html", "text": "Искам да подчертая, че каквото и инвестиционно намерение да има, какъвто и проект да бъде зададен, ще мине през цялото екологично законодателство. Става дума за ОВОС, екологична оценка и оценка за съответствие. Това каза министърът на околната среда и водите Нено Димов за изграждането на втори лифт на Банско след заседание на Министерски съвет, предаде репортер на Агенция „Фокус“. „Именно тези екологични процедури ще кажат как евентуалното изграждане на втори кабинков лифт и необходимостта от прилежащата инфраструктура трябва да бъде компенсирана в останалата част на Национален парк „Пирин““, обясни той. „Планът за управление определя режими, а ако има конкретни инвестиционни намерения ми е възложено да предприема спешно всички мерки по екологичното законодателство“, заяви Нено Димов.\r\nБиляна ИВАНОВА", "date": "2017.12.28", "title": "Министър Нено Димов: Всяко инвестиционно намерение за втори лифт на Банско ще мине през ОВОС, екологична оценка и оценка за съответствие"}
{"url": "http://www.focus-news.net/news/2017/12/28/2471543/wiener-zeitung-balgariya-poema-predsedatelstvoto-na-saveta-na-es-s-ambitsiozen-proekt.html", "text": "На 1 януари 2018 г. България поема ротационното председателство на Съвета на Европейския съюз – за първи път след присъединяването й към Общността, подчертава австрийският вестник Wiener Zeiutung.\r\nПод мотото „Съединението прави силата“, България ще насочи усилията си към три основни точки – консенсус, конкуренция и сближаване, чрез които се надява да допринесе за засилване на сигурността, стабилността и солидарността в Европа.\r\nОт редакцията поясняват: консенсус трябва да бъде намерен в областта на политиката за сигурност и убежище, конкуренцията трябва да бъде насърчена на цифровия пазар, а сближаването трябва да бъде засилено в рамките на ЕС. София е категорична, че то може да бъде постигнато само чрез изравняване на стандарта на живот в отделните държави членки на Общността. \r\nАмбициозният проект на правителството в София е подсилено от традиционно проевропейското настроение на българските граждани, отбелязва изданието. Тереза Герова", "date": "2017.12.28", "title": "Wiener Zeitung: България поема председателството на Съвета на ЕС с \"амбициозен проект\""}
{"url": "http://www.focus-news.net/news/2017/12/28/2471544/plovdiv-nay-golyamo-potreblenie-na-elektroenergiya-v-oblastta-po-kolednite-praznitsi-e-otcheteno-na-23-dekemvri.html", "text": "Най-голямо потребление на електроенергия в Пловдивска област по коледните празници е отчетено на 23 декември. Това съобщиха за Радио „Фокус“ – Пловдив от електроразпределителното дружество, обслужващо региона. От компанията припомнят, че върховият товар по мрежата за празниците през 2016 година също е регистриран на 23 декември. Оперативните данни показват, че в периода 23-27 декември тази годна клиентите на дружеството са консумирали общо 144 000 мегаватчаса електроенергия. За сравнение, тези стойности са по-малки от потреблението през тези дни на 2016-та, когато са консумирани общо 155 000 мегаватчаса.\r\nОт дружеството напомнят, че особено през зимата важно значение за консумацията на електроенергия и от там за размера на фактурите имат редица фактори. Сред тях са интензивност на потребление, понижението на външната температура, брой помещения в жилището, които се отопляват, също дали са налице енергийноефективни мерки в сградата и какви са използваните за отопление електроуреди.\r\nОт компанията съобщиха още, че 75 дежурни екипа ще бъдат в готовност за отстраняване на аварии по електропреносната мрежа в Пловдивска област в новогодишната нощ, като е осигурена възможност за включване на допълнителен брой сътрудници и техника при извънредни ситуации, както и да се активира специален кризисен щаб. Засилено внимание ще бъде отделено също и на местата, където в новогодишната нощ се събират повече хора – зимни курорти, вилни зони и други. Дежурните екипи ще поддържат връзка с денонощно функциониращите два специализирани диспечерски центъра.\r\nТони МИХАЙЛОВ", "date": "2017.12.28", "title": "Пловдив: Най-голямо потребление на електроенергия в областта по коледните празници е отчетено на 23 декември"}
{"url": "http://www.focus-news.net/news/2017/12/28/2471545/vitsepremierat-valeri-simeonov-i-nie-iskame-da-spasim-prirodata-na-pirin-mozhe-bi-ot-psevdoekolozite.html", "text": "Всички, които сме тук и колегите от МС, сме „за“ природата в Пирин. Никой не може да си присвоява правото като единствен говорител и като последна инстанция да говори, че природата на Пирин трябва да бъде спасена. И ние искаме да спасим природата на Пирин, може би от псевдоеколозите. Това каза вицепремиерът Валери Симеонов след заседание на Министерски съвет, предаде репортер на Агенция „Фокус“. „Със внесените от министър Нено Димов точки на заседанието се надяваме да нарушим старата народна поговорка „Вода гази, жаден ходи““, коментира той. „Условията за зимен туризъм в България са перфектни, те не отстъпват по никакъв начин на световно известните планински курорти. Към тях трябва да добавим и обаянието на чудесната българска природа, която вече ще стане достъпна за по-голям кръг от хора“, заяви Валери Симеонов. „С решенията на МС правим една сериозна крачка не по отношение на решаване на проблема със ски зона Банско, а като цяло за създаване на условия за планинския туризъм в Пирин“, обясни вицепремиерът. „Предстои да подходим по същия начин по отношение на другите възможни планински курорти в Стара планина, Родопите и Витоша“, посочи той и допълни, че е обсъждано и възстановяването на държавния лифт на Витоша.\r\nБиляна ИВАНОВА", "date": "2017.12.28", "title": "Вицепремиерът Валери Симеонов: И ние искаме да спасим природата на Пирин, може би от псевдоеколозите"}
{"url": "http://www.focus-news.net/news/2017/12/28/2471546/veliko-tarnovo-s-atraktivna-programa-i-istinsko-shou-v-grada-shte-bade-posreshtnata-novata-2018-godina.html", "text": "С атрактивна програма и истинско шоу Велико Търново ще посрещне Новата 2018 година, съобщиха от пресцентъра на Общината. Традиционен български фолклор, танцово шоу, R&B музика, поп хитове и здрав електронен саунд ще гарантират отличното настроение на жителите и гостите на Старата столица, които ще се веселят на площад „Майка България“. Подготвена е и празнична почерпка с месни хапки, банички с късмети, вино, бира и сладкарски изделия.  \r\nПразничната програма е организирана от Община Велико Търново, с подкрепата на фирми партньори. Точно в полунощ в новогодишната нощ кметът Даниел Панов ще поздрави великотърновци и гостите на града. Шоуто ще започне в 23.00 часа на 31 декември, а водещ ще е обичаният български актьор Георги Мамалев. В 23.10 часа на сцената ще излезе звездата от „България търси талант“ Метин Енимехмедов, който е в главната роля в спектакъла Star Wars Dance Show. Следват празничен благослов и приветствие от кмета Даниел Панов. \r\nТочно в полунощ фойерверки ще озарят нощното небе, което ще заблести в различни цветове. Танцьорите, музикантите и певците от ансамбъл „Искра“ ще поведат традиционното за Нова година Дунавско хоро. С пъстра китка популярният състав ще направи кратка обиколка из фолклорните области на България. \r\nВ 00.30 часа на сцената ще излязат DEEP ZONE PROJECT и DJ ДИЯН, които ще представят най-доброто от електронната и хаус музика. Финал на празничната програма ще са изпълненията на R&B певицата Сантра и популярния поп-изпълнител Кристиян Янкулов. \r\nБлагодарение на съвместната работа между Община Велико Търново, Областната дирекция на МВР и частна охранителна фирма, за сигурността на жителите и гостите са взети всички необходими мерки. Още от 20.00 часа главната улица „Васил Левски” ще бъде затворена за движение.", "date": "2017.12.28", "title": "Велико Търново: С атрактивна програма и истинско шоу в града ще бъде посрещната Новата 2018 година"}
{"url": "http://www.focus-news.net/news/2017/12/28/2471547/burgas-verizhna-katastrofa-s-tri-avtomobila-e-stanala-na-nadleza-na-okeanski-ribolov-nyama-postradali.html", "text": "Верижна катастрофа с три автомобила е станала на надлеза на „Океански риболов“ в Бургас, съобщи за Радио „Фокус“-Бургас дежурният в ОДМВР-Бургас. Пътният инцидент е възникнал преди около час. Няма пострадали при пътнотранспортното произшествие. Движението в района на катастрофата не е затруднено.\r\nМария РУСЕВА", "date": "2017.12.28", "title": "Бургас: Верижна катастрофа с три автомобила е станала на надлеза на „Океански риболов“, няма пострадали"}
{"url": "http://www.focus-news.net/news/2017/12/28/2471548/lovech-otpada-ogranichenieto-za-dvizhenie-na-mps-nad-12-t-po-pat-iii-358-shipkovo-ribaritsa.html", "text": "Отпада ограничението за движение на МПС над 12 т по път III-358 Шипково – Рибарица. Това съобщиха от пресцентъра на Агенция „Пътна инфраструктура”.", "date": "2017.12.28", "title": "Ловеч: Отпада ограничението за движение на МПС над 12 т по път III-358 Шипково – Рибарица"}
{"url": "http://www.focus-news.net/news/2017/12/28/2471549/sif-balgariya-zaema-74-to-myasto-po-sredna-prodalzhitelnost-na-zhivota-na-naselenieto.html", "text": "През 2017 г. България заема 74-то място в списъка на Световния икономически форум (СИФ) за продължителността на живота на населението в отделните страни. \r\nВ рейтинга на СИФ са включени общо 137 държави. На върха в класацията е Хонконг, чието население средно доживява до 84,3 г. Втора е Япония със средна продължителност на живота 83,8 г. Челната тройка затваря Италия, чието население доживява средно до 83,5 г.\r\nВ „Топ 10“ попадат още няколко държави от Европа – Испания (4), Швейцария (5), Исландия (6), Франция (7) и Швеция (9). \r\nВеликобритания заема 20-то място със средна продължителност на живота от 81,6 г. Германия е на 28-ма позиция, съответно с 81,1 г. Тереза Герова", "date": "2017.12.28", "title": "СИФ: България заема 74-то място по средна продължителност на живота на населението"}
{"url": "http://www.focus-news.net/news/2017/12/28/2471550/promenite-v-plana-za-upravlenie-na-np-pirin-saotvetstvat-s-resheniyata-na-komiteta-za-svetovno-nasledstvo.html", "text": "Правителството прие изменения и допълнения в Плана за управление на Национален парк „Пирин“ в частта „Норми, режими, условия и препоръки за осъществяване на дейностите“. Това съобщиха от правителствената информационна служба. \r\nПроектът за промяна на Плана за управление е внесен от община Банско и е разгледан на заседание на Висшия експертен екологичен съвет при МОСВ. Той е в съответствие с решенията на Комитета за световно наследство, които допускат развитие на съоръжения за ски спорт в т. нар. „буферна зона“ на обекта на световното наследство – Пирин, съвпадаща по граници с туристическата зона, за която се отнасят одобрените промени. Те ще позволят на община Банско да изготви план за развитие на туристическата зона, включваща ски зоната над града, която обхваща само 2% от НП „Пирин“.\r\nКабинетът възложи на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения.Промените в Плана за управление на НП „Пирин“:", "date": "2017.12.28", "title": "Промените в Плана за управление на НП „Пирин“ съответстват с решенията на Комитета за световно наследство"}
{"url": "http://www.focus-news.net/news/2017/12/28/2471551/pregled-na-mezhdunarodnite-novini-do-13-chasa-agentsiya-fokus.html", "text": "През 2017 г. България заема 74-то място в списъка на Световния икономически форум (СИФ) за продължителността на живота на населението в отделните страни. \r\nВ рейтинга на СИФ са включени общо 137 държави. На върха в класацията е Хонконг, чието население средно доживява до 84,3 г. Втора е Япония със средна продължителност на живота 83,8 г. Челната тройка затваря Италия, чието население доживява средно до 83,5 г.\r\nВ „Топ 10“ попадат още няколко държави от Европа – Испания (4), Швейцария (5), Исландия (6), Франция (7) и Швеция (9). \r\nВеликобритания заема 20-то място със средна продължителност на живота от 81,6 г. Германия е на 28-ма позиция, съответно с 81,1 г.\r\n*** Държавният глава на Руската федерация Владимир Путин определи експлозията в магазин в Санкт Петербург за терористичен атентат.\r\n„Вчера (сряда, 27 декември – бел.р.) в Санкт Петербург бе извършен терористичен атентат“, заяви президентът в рамките на среща с офицери, участвали във военната операция в Сирия.\r\nВъв вечерните часове на сряда в магазин за хранителни стоки в Санкт Петербург бе задействано взривно устройство, в резултат на което пострадаха 13 души. Шестима от тях остават в болница.\r\n*** Най-малко 40 души са убити, а множество други ранени при експлозия в шиитски културен център в афганистанската столица Кабул.\r\nПървоначално бе съобщено за четирима загинали и шестима ранени при експлозия, избухнала в близост до джамия и офис на медия в Кабул. „Не знаем каква е целта на атаката, в близост има джамия и медийна компания“, заяви говорител на вътрешния министър на Афганистан. Сега обаче има яснота: „Целта на нападението е културен център, където се е провеждала церемония по повод 38-та годишнина от съветската инвазия в Афанистан. Тогава бомбата е избухнала“, заяви говорител на вътрешнополитическото ведомство в Кабул. \r\nКултурният център се намира в непосредствена близост до Afghan Voice Agency, за която по-рано се допускаше, че е цел на атаката. \r\nБлизкоизточната радикална групировка „Ислямска държава“ пое отговорност за самоубийствения атентат.В изявление, публикувано от пропагандната медия Amaq, джихадистите съобщават, че са задействани три взривни устройства, след което е извършен самоубийствен атентат.\r\n*** По данни на ООН 68 цивилни в Йемен са убити в рамките на един ден в резултат от бомбардировки, нанесели от самолети на водената от Саудитска Арабия регионална коалиция.\r\nПървият въздушен удар във вторник е ударил „препълнен популярен пазар\" в провинция Таез, убивайки 54 цивилни, включително осем деца и ранявайки 32-ма други, се казва в официално изявление на координатора по хуманитарната помощ на ООН в Йемен Джейми Макголдрик.\r\nВтората акция е била в провинция Ходейда, в рамките на която са убити 14 души от едно и също семейство, се казва още в изявлението.\r\n*** Турция има желание да подобри връзките си с влиятелни европейски държави като Германия и Нидерландия, а след месеци напрежение може да се констатира, че е налице затопляне в отношенията на Анкара с тях. Това заяви държавният глава на Турция Реджеп Тайип Ердоган.\r\n„Винаги казвам това - длъжни сме да намалим броя на враговете си и да увеличим броя на приятелите си. Нямаме проблеми с Германия, Нидерландия или Белгия. Напротив, тези, които са в правителствата на изброените страни, са мои стари приятели\", подчерта Ердоган пред журналисти на борда на самолета, с който пътува от Чад към Тунис.\r\n„Имахме проблеми, но нашите последни срещи преминаха много добре. Поисках подкрепата им за Ерусалим; ние всички сме на една и съща позиция. Позвъних на [германския президент Франк-Валтер] Щайнмайер да му благодаря. [Нидерландският премиер Марк] Рюте изпрати някои сигнали, за да подобри връзките ни с нас. Те са задоволителни. Разбира се, ние се надяваме да имаме добри отношения с ЕС и страните от Общността\", подчерта Ердоган.\r\nОтношенията между Турция и Германия, от една страна, и между Турция и Нидерландия се влошиха сериозно в началото на 2017 г., след като политици на Анкара не бяха допуснати на територията на двете страни, за да участват в кампания за спорния референдум за конституционни промени в страната, припомнят от редакцията.\r\n*** Всеки трети гражданин на ФРГ подкрепя идеята за трансформиране на Европейския съюз в Съединени европейски щати – идея, която председателят на Германската социалдемократическа партия (ГСДП) Мартин Шулц призова да бъде реализирана до 2025 г.\r\nПроучване на института YouGov показва, че едва 30 на сто от германците одобряват предложението на Шулц. Данните от Франция са сходни – там 28 на сто от гражданите са на мнение, че идеята е добра. В скандинавските държави Норвегия, Швеция, Дания и Финландия нивата на застъпниците за Съединени европейски щати са на нива от 12-13%. \r\nВ проучването на YouGov, проведено в периода между 13 и 19 декември, са участвали няколко хиляди души от общо седем държави - 1692 в Обединеното кралство, 2032 в Германия, 1002 във Франция, 1018 в Дания, 1018 в Швеция, 974 във Финландия и 402 в Норвегия.\r\n*** Няма убедителни доказателства, че Северна Корея е отклонила заплатите на служителите си, работещи в южнокорейски фирми в граничния индустриален парк „Кесън“, за да финансира оръжейните си програми, съобщи в четвъртък експертна комисия, назначена от Министерството на обединението в Сеул.\r\nРазследването на комисията опроверга твърдението на предишното южнокорейско правителство, съгласно което по-голямата част от средствата, постъпващи в съвместно управлявания комплекс \"Кесън\", са отклонени за ядрените и ракетните програми на Северна Корея. На това основание по-рано тази година Сеул преустанови сътрудничеството си в Пхенян в индустриалния регион.\r\nСега обаче става ясно, че фактите вероятно са по-различни. Според комисията твърденията на южнокорейските власти не са аргументирани и са основани на свидетелски показания, които не са обективни и надеждни. \r\n„Това накърнява легитимността на решението и може да отслаби позицията ни за бъдещо рестартиране на проекта, като същевременно възпрепятства правата на компаниите да защитават своите активи поради прибързаното изтегляне\".\r\nНовият президент Мун Дже-ин обеща отново да открие индустриалния парк, ако има напредък в денуклеаризацията на Северна Корея, но политическото напрежение между Пхенян и Сеул не дава основание да се предположи, че това ще се случи скоро.\r\n***", "date": "2017.12.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/28/2471552/plovdiv-vnesen-e-obvinitelen-akt-za-podkup-spryamo-prepodavatel-i-bivsh-student-v-universiteta-po-hranitelni-tehnologii.html", "text": "Окръжна прокуратура – Пловдив внесе в съда обвинителен акт спрямо 60-годишния Николай Б. за това, че в периода от 11 май до 15 май 2017 г. в Пловдив, в качеството на длъжностно лице – хабилитиран преподавател в Университета по хранителни технологии, с академична длъжност – ръководител катедра – професор при Технически факултет – катедра „Електротехника и електроника“, като извършител, в съучастие с обвиняемия 38-годишен Димитър Д., като помагач, е поискал дар – парична сума в общ размер на 600 лева, която не му се следва, за да проведе изпит, след предварително предоставяне на изпитните задачи и техните решения, да постави положителна оценки на двама студенти, да ги отбележи в студентските им книжки и изпитните протоколи, с което да удостовери успешно положен изпит по специалността „Теоретична електротехника – първа част“, като е извършил такива действия и е съгласувал датата за „изпита“ – престъпление по чл. 301 ал.1 във връзка с чл.20 ал.2 във връзка с ал.1 от Наказателния кодекс, \r\nи спрямо Димитър Д. за това, че в горепосочения период, е улеснил извършването на престъплението, като е помогнал на обвиняемия Николай Б., да поиска дар – пари в общ размер на 600 лева, който не му се следва, за да постави положителна оценка върху изпитните работи на двама студенти, да ги отбележи в студентските книжки и впише в изпитните протоколи по специалността „Теоретична електротехника – първа част“, като е съгласувал и датата на „изпита“ – престъпление по чл. 301 ал.1 във връзка с чл. 20 ал. 4 във връзка с ал. 1 от Наказателния кодекс. Това съобщиха от пресцентъра на Апелативна прокуратура – Пловдив.\r\nНа 9 май 2017 г. в гр. Пловдив, в Университета по хранителни технологии, се провел изпит по дисциплината „Теоретична електротехника – първа част“, водена от обвиняемия Николай Б. Двамата пострадали се явили на изпита. Професорът проверил писмените им работи, като заявил, че за пореден път не са положили успешно изпита. Студентите не получили положителна оценка, което не било отбелязано в студентските им книжки. Те попитали обвиняемия Николай Б. кога пак могат да се явят на изпит. Професорът ги приел в кабината си, като им дал по една задача, която трябвало да представят в решен вид след седмица. \r\nНа 11 май 2017 г. двамата занесли решената задача, като обвиняемият отново им съобщил, че решението е грешно и скъсал писмените им работи. По-късно обвиняемият Николай Б им дал номера на мобилния телефон на обвиняемия Димитър Д., бивш студент в УХТ. Той им казал да му се обадят, за да си решат проблема с изпита. Междувременно обвиняемият Николай Б. се свързал с обвиняемия Димитър Д., на когото обяснил, че ще го потърсят студенти, на които трябва да обяви „цената“ за успешно полагане на изпита в дисциплината, която им преподавал. Студентите позвънили на дадения им от обвиняемия Николай Б. телефонен номер и се свързали с обвиняемия Димитър Д. Той им обяснил, че трябва да му дадат по 300 лева, за всеки един от тях, след което да отидат при професора с книжките, и той ще им нанесе положителни оценки. Двамата пострадали предали поисканите им пари и след допълнителна уговорка, на 15 май 2017 г. бил проведен формален изпит от обвиняемия Николай Б., като двамата студенти получили положителна оценка – среден /3/. На същата дата било извършено претърсване и изземване в търговски обект в гр. Пловдив, където били намерени и иззети банкнотите, предадени от студентите. \r\n Спрямо обвиняемия Николай Б. е определена мярка за неотклонение „Гаранция“ в размер на 5 000 лева и му е наложена „Забрана за напускане пределите на Република България“, и е отстранен от длъжност. Спрямо обвиняемият Димитър Д. е определена мярка за неотклонение „Подписка“.", "date": "2017.12.28", "title": "Пловдив: Внесен е обвинителен акт за подкуп спрямо преподавател и бивш студент в Университета по хранителни технологии"}
{"url": "http://www.focus-news.net/news/2017/12/28/2471553/sgp-povdigna-obvinenie-na-oshte-edno-litse-po-deloto-sreshtu-zhivko-martinov.html", "text": "Софийска градска прокуратура (СГП) повдигна обвинение на Петър Малджиев за две престъпления: по чл.144, ал.3 във вр. с ал.1 от НК (закана с убийство) и по чл.143, ал.1 във вр. с чл.18, ал.1 от НК (опит за принуда). Това съобщиха от пресцентъра на Прокуратурата. Петър Малджиев е четвъртият обвиняем по делото, по което вече бяха привлечени към наказателна отговорност бившият депутат от ПП ГЕРБ Живко Мартинов, бившият директор на ОД МВР – Добрич – Веселин Колев и Розалина Брайкова, директор на Областна дирекция по безопасност на храните – Добрич. \r\n          В хода на разследването до настоящия момент е установено, че Малджиев е близък приятел на двамата. \r\nСамият той бил собственик на два хотела в курортно селище Кранево, казино в гр. Добрич и други търговски обекти. Назад във времето е бил шеф на \"Аполо и Болкан\" и е бил свързан с бившите силови групировки. \r\nПрез месец ноември 2017 г., във връзка с започналото наказателно производство срещу Живко Мартинов, Малджиев се заканил с убийство на двама от свидетелите по делото, а спрямо трети се опитал да упражни принуда, като го заплашил със саморазправа, за да го мотивира да оттегли вече депозирани показания срещу Мартинов и Колев. \r\nАко бъде признат за виновен Малджиев може да получи наказание до 6 години лишаване от свобода за всяко едно от трите от престъпления. \r\nСпрямо Малджиев е взета мярка за неотклонение „подписка“. \r\nПо настоящето производство вече е привлечен към наказателна отговорност Живко Мартинов, като са му повдигнати общо шест обвинения. Сред тях са две обвинения за изнудване, обвинение за закана с убийство, обвинение за лично укривателство, принуда и престъпление срещу реда на управление. \r\nОпределена му е мярка за неотклонение „парична гаранция“ в размер на 5 000 лв. \r\n          Веселин Колев е привлечен към наказателна отговорност за закана с убийство, принуда и подбуждане към лъжесвидетелстване. \r\nОпределена му е мярка за неотклонение „подписка“.", "date": "2017.12.28", "title": "СГП повдигна обвинение на още едно лице по делото срещу Живко Мартинов"}
{"url": "http://www.focus-news.net/news/2017/12/28/2471554/ministar-krasimir-karakachanov-resheniyata-za-bansko-davat-vazmozhnost-za-dopalnitelno-ikonomichesko-razvitie-na-yugozapadna-balgariya.html", "text": "Решенията днес дават възможност за допълнително икономическо развитие на Югозападна България. Това каза министърът на отбраната Красимир Каракачанов след заседание на Министерски съвет, предаде репортер на Агенция „Фокус“. „Въпросът с изграждането на втората кабинка, с развитието на зимния и летния туризъм, е и въпрос на икономическо развитие“, коментира той. „Ако продължим в този смисъл и занапред една цялостна концепция за развитието на планинския туризъм и в Родопите, в Рила и Стара планина, във Витоша, това ще бъде от полза за хората, които обичат планината и спорта.Ще осигури поминък, развитие и нормален стандарт на живот и на българските граждани в тези региони“, заяви Красимир Каракачанов. „„Задружна дружина планина повдига“- днес беше направена крачка към решаването на един проблем в Банско, който съществува от много години“, посочи министърът. „Разрешаването му е в полза, както за любителите на ски спорта, но и на икономическите проблеми на населението в региона на Пиринска Македония“, каза още той.\r\nБиляна ИВАНОВА", "date": "2017.12.28", "title": "Министър Красимир Каракачанов: Решенията за Банско дават възможност за допълнително икономическо развитие на Югозападна България"}
{"url": "http://www.focus-news.net/news/2017/12/28/2471555/balgarski-poshti-ead-shte-prodadat-pozemleni-imoti-v-isperih-i-pleven.html", "text": "Правителството разреши „Български пощи“ ЕАД да продадат чрез търг с явно наддаване поземлени имоти в промишлените зони на Исперих и Плевен. Обектът в Исперих е с площ от 3640 кв. м, а в Плевен – 2105 кв. м. Това съобщиха от правителствената информационна служба.\r\nИмотите не са необходими за основната дейност на „Български пощи“ и не се използват от дружеството. С продажбата им се продължава политиката за освобождаване от ненужни разходи и за генериране на допълнителни приходи за държавното дружество.", "date": "2017.12.28", "title": "„Български пощи“ ЕАД ще продадат поземлени имоти в Исперих и Плевен"}
{"url": "http://www.focus-news.net/news/2017/12/28/2471556/ministar-neno-dimov-ne-ochakvam-da-ima-problemi-s-izgrazhdaneto-na-vtori-lift-na-bansko-protsedurite-vklyuchvat-i-obshtestveno-obsazhdane.html", "text": "Не очаквам да има проблеми с изграждането на втори лифт на Банско, ако има инвестиционно намерение. Преминаването през всички процедури включва и обществено обсъждане. Това каза министърът на околната среда и водите Нено Димов след заседание на Министерски съвет, предаде репортер на Агенция „Фокус“. „Всеки, който е заинтересован ще има правото да изкаже своето мнение в процедурата по обществено обсъждане. Тя е прекалено ясна като законодателство“, заяви той. „Не би трябвало да има проблеми, ако има инвестиционно намерение правителството ми е възложило по възможно най-бързия начин да организирам тези процедури, за да се реализира това намерение“, посочи Нено Димов. „Втори лифт на Банско е нещо, което се желае от огромното мнозинство от гражданите. Не мисля, че ще има сериозни спънки в тази посока“, каза още той.\r\nБиляна ИВАНОВА", "date": "2017.12.28", "title": "Министър Нено Димов: Не очаквам да има проблеми с изграждането на втори лифт на Банско, процедурите включват и обществено обсъждане"}
{"url": "http://www.focus-news.net/news/2017/12/28/2471557/veliko-tarnovo-okolo-22-000-leva-i-zlatni-nakiti-sa-otkradnati-ot-zhilishte-v-lyaskovets.html", "text": "Взломна кражба на около 22 000 лева и златни накити от жилище в Лясковец разследват криминалисти от Горна Оряховица. Това съобщиха от Областна дирекция на МВР – Велико Търново. Престъплението е извършено на 25 декември, чрез повреждане на прозорец на стая. На местопроизшествието е извършен оглед. По случая е образувано досъдебно производство.", "date": "2017.12.28", "title": "Велико Търново: Около 22 000 лева и златни накити са откраднати от жилище в Лясковец"}
{"url": "http://www.focus-news.net/news/2017/12/28/2471558/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив продължаваме поредицата от издания, в които ви представяме командирите на 9-ти пехотен Пловдивски полк. Днес ще ви разкажем за полковник Иван Бонев, който е бил начело на полка от 1942 до 1944 г. Името на полковник Иван Бонев се свързва с изключителните сражения, които води 9-ти пехотен полк на границата, западно от Кюстендил, в края на ноември 1944 г., когато елитни немски части нападат наша територия с идеята да накажат българите за това, че сме се отметнали от съюза с Германия. Подробностите ще чуете от Стефан Шивачев, директор на Регионалния исторически музей в Пловдив.\r\nВ последното за тази година издание на предаването ще ви направим съпричастни и към един тържествен ритуал в армията, който е малко позабравен, но все така вълнуващ. Това е полагането на военна клетва в поделението на 68-ма бригада „Специални сили“ в Пловдив. Ритуалът се възстановява в елитната бригада след повече от 10 години. Този месец клетва положиха 35 новоприети в бригадата военнослужещи. Запечатали сме вълнуващите моменти от самото полагане на клетвата на новобранците.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2017.12.28", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2017/12/28/2471559/veliko-tarnovo-tsentarat-za-palnoletni-litsa-s-dementsiya-v-selo-ovcha-mogila-posreshtna-parvata-si-koleda.html", "text": "Потребителите на центъра за настаняване от семеен тип за пълнолетни лица с деменция в село Овча могила, община Свищов, бяха зарадвани от малчуганите от изнесената група в селото на Детска градина “Зорница“ и учениците от местното ОУ „Св. Св. Кирил и Методий“, съобщиха от пресцентъра на Община Свищов. Децата бяха чудесно подготвени с коледни песни, стихове и драматизации. Те сурвакаха потребителите за здраве, които на свой ред ги почерпиха, по стара българска традиция. Директорът на социалния център Данчо Кръстев благодари на ръководителите и децата, за чудесната, благородна инициатива, която стопли сърцата на възрастните хора и донесе Коледния дух.", "date": "2017.12.28", "title": "Велико Търново: Центърът за пълнолетни лица с деменция в село Овча могила посрещна първата си Коледа"}
{"url": "http://www.focus-news.net/news/2017/12/28/2471560/pernik-nova-moderna-sistema-za-videonablyudenie-shte-bade-izgradena-v-grada.html", "text": "Нова модерна система за видеонаблюдение ще бъде поставена в Перник. Това съобщи кметът на Общината Вяра Церовска на традиционната годишна среща с журналисти, в която участваха и заместниците й Владислав Караилиев, Денислав Захариев, Севделина Ковачева и Йордан Павлов, както й секретарят Радослава Манова, съобщиха от пресцентъра на Община Перник. Камерите ще бъдат монтирани на изхода и входа на града, и в централната градска част. Заплащането ще се реализира от фирма „Стомана“. В рамките на три години те ще влагат по 50 хил. лева годишно, за да може постепенно да бъде обхванат целият град. Съвременните съоръжения ще разпознават лица и номера на коли. \r\n„Новата система дава реален ефект срещу криминалния контингент и нарушителите по улиците и пътищата“, коментира Вяра Церовска.\r\nЗам.-кметът Денислав Захариев каза, че е доказано с поставянето на такива камери до един сериозен ръст на намаляване на престъпленията. „Такива камери много малко общини разполагат, те са последно поколение“, посочи Захариев. \r\nКметът посрещна журналистите на чаша вино и питка с късмети и обсъди с тях постигнатите резултати от работата на общинското ръководство.Тя им благодари за доброто сътрудничество през годината и пожела да бъдат все така обективни. „Тази година за нас беше работа, отговорност и отношение към перничани. Стараехме се да се вслушаме в гласа на гражданите , да покажем че имаме визия за развитието на града. Днес не искам да говоря за трудностите, които сме имали , но искам да кажа , че тогава, когато всички имаме енергията, позитивното отношение и вяра, нещата ще се случват. От името на целия екип заявявам, че ще продължим да правим открит разговор и да се виждаме през вашите очи. Благодаря за това, че вие сте нашият най-точен и верен коректор, затова как ние се справяме с работата, за която сме избрани. Пожелавам ви първо здраве, после много семейно щастие, много обич около вас и за вас“, с тези думи се обърна кметът към журналистите и вдигна наздравица.", "date": "2017.12.28", "title": "Перник: Нова модерна система за видеонаблюдение ще бъде изградена в града"}
{"url": "http://www.focus-news.net/news/2017/12/28/2471561/ombudsmanat-maya-manolova-34-727-dushi-potarsiha-pomosht-i-podkrepa-ot-ombudsmana-prez-2017-g.html", "text": "Към мен като омбудсман до обяд на 28 декември са се обърнали 34 727 души с жалби и сигнали, в приемната, по телефона или през „Фейсбук“. Расте броят на хората, които търсят помощ и подкрепа от институцията на омбудсмана. Това каза омбудсманът Мая Манолова в интервю за Агенция „Фокус“. „Това, може би, е обяснимо заради начина, по който живеят българите днес. Предвид високомерието, а често и безсърдечието на институциите хората имат нужда от някой, който да ги подкрепи в труден момент. Това се опитваме да бъдем ние- екипът на омбудсмана“, заяви тя. „Най-често хората се оплакват от монополните дружества, Топлофикациите, енергоснабдителните дружества, ВиК и мобилните оператори, доставчиците на интернет, банките и кредитните институции, за високи лихви и обявяване на кредити за изискуеми, за тормоз от частни съдебни изпълнители, от невъзможността човек да започне на чисто през процедура за личен фалит, която единствено в България не е законово уредена“, обясни Мая Манолова. „Макар че аз и екипът ми непрекъснато засилваме работата се оказва, че със засилването на оборотите, с които работим, се увеличават и жалбите. Понякога това ни се струва нелогично, но може би е израз на доверието на хората“, коментира тя. „За нас доверието не е в рейтинга, който ще посочи някоя социологическа агенция, а в броя хора, които се обръщат за помощ към институцията и жалбите, които подават“, заяви Мая Манолова. „Расте и броят на колективните жалби, когато става въпрос за проблем на населено място, за работници във фирма или за социална група. Тогава много хора се обединяват под една жалба и успяваме да решим проблема на всички тях“, каза още омбудсманът. \r\nБиляна ИВАНОВА", "date": "2017.12.28", "title": "Омбудсманът Мая Манолова: 34 727 души потърсиха помощ и подкрепа от омбудсмана през 2017 г."}
{"url": "http://www.focus-news.net/news/2017/12/28/2471562/blagoevgrad-vazstanoveno-e-dvizhenieto-po-pat-i-1-simitli-kresna-v-rayona-na-kresnensko-hanche.html", "text": "Възстановено е движението по път I-1 Симитли – Кресна в района на Кресненско ханче. Това съобщиха от пресцентъра на Агенция „Пътна инфраструктура”. Временната организация на движението бе наложена поради аварирал автомобил.", "date": "2017.12.28", "title": "Благоевград: Възстановено е движението по път I-1 Симитли – Кресна в района на Кресненско ханче"}
{"url": "http://www.focus-news.net/news/2017/12/28/2471563/vladimir-putin-prizna-eksploziyata-v-sankt-peterburg-za-teroristichen-atentat-prizova-banditite-da-ne-badat-vzimani-v-plen-obzor.html", "text": "Държавният глава на Руската федерация Владимир Путин призна за терористичен атентат експлозията, която във вечерните часове на разтърси магазин за хранителни стоки в Санкт Петербург.\r\n„Вчера (сряда, 27 декември – бел.р.) в Санкт Петербург бе извършен терористичен атентат“, заяви президентът в рамките на среща с офицери, участвали във военната операция в Сирия.\r\nПутин напомни за хилядите екстремисти, които остават в близкоизточната арабска република. „А какво ще стане, ако тези хиляди, стотици се върнат сред нас? Обучени, въоръжени, добре подготвени?“, бе реторичният въпрос към военнослужещите на Москва, който отправи руският президент, цитиран от TACC.\r\nСъщевременно той разкри, че е дал „указание на директора на Федералната служба за сигурност при работа с тези бандити, при задържането им да се действа – разбира се, в рамките на закона“. Путин обаче допълни: „Но при опасност за живота и здравето на нашите сътрудници, нашите офицери трябва да действат решително, да не взимат никого в плен и да ликвидират всички такива бандити на място“. \r\nСлед изявлението на Путин говорителят на Кремъл Дмитрий Песков уточни, че във взривното устройство е имало поразяващи елементи, така че „при всички положения, така или иначе, това е терористичен атентат“, привежда думите му РИА Новости.\r\nОт Кремъл обаче подчертаха, че случилото се не е в резултат на пропуски, допуснати от спецслужбите. \r\nСледователите на свой ред увериха, че работят по всички версии за взрива в супермаркета в Санкт Петербург, включително и по тази за терористичен атентат. \r\n„Разследването се намира в активен стадий, разглеждат се всички версии за случилото се, включително терористичен атентат“,  заяви говорителят на органа Светлана Петренко пред агенция Интерфакс. \r\nВ сряда около 18.45 часа местно време (17.45 българско) в магазин „Перекресток“ на Кондратиевски проспект в Санкт Петербург избухна взрив, в резултат на който пострадаха 13 души. Шестима от тях остават в болница. \r\nСъщевременно от Следствения комитет на Русия съобщиха, че по предварителни данни, взривеното устройство е съдържало поразяващи елементи и мощността му е била 200 грама тротилов еквивалент. По данни на Националния антитерористичен комитет на Русия устройството е било поставено в каса за съхраняване на багаж. \r\nИзвършителят все още не е идентифициран, а към момента нито една групировка не е поела отговорност. Тереза Герова", "date": "2017.12.28", "title": "Владимир Путин призна експлозията в Санкт Петербург за терористичен атентат, призова „бандитите да не бъдат взимани в плен“ (ОБЗОР)"}
{"url": "http://www.focus-news.net/news/2017/12/28/2471564/kazahstan-otkriva-pochetno-konsulstvo-vav-varna.html", "text": "Министерският съвет даде съгласието си да бъде открито консулство на Република Казахстан в България, ръководено от почетен консул – Иван Иванов. Това съобщиха от правителствената информационна служба.\r\nСедалището на новото консулство е в град Варна. Консулският му окръг обхваща територията на областите Габрово, Велико Търново, Русе, Търговище, Разград, Шумен, Силистра, Добрич и Варна.\r\nИван Иванов е дипломиран инженер от Висшето военноморско училище „Никола Вапцаров“ и магистър по „Корабни двигатели и механизми”. Той е предприемач, собственик на дружества в сферата на разработването и ремонта на хидротехнически съоръжения.\r\nКъм момента Казахстан има функциониращо почетно консулство у нас със седалище в Благоевград.", "date": "2017.12.28", "title": "Казахстан открива почетно консулство във Варна"}
{"url": "http://www.focus-news.net/news/2017/12/28/2471565/sport-rafeel-nadal-otkaza-uchastie-v-brizbeyn.html", "text": "Първата тенис ракета в света Рафаел Надал се отказа от участие на турнира в Бризбейн в началото на следващата година. Така Григор Димитров ще бъде водач в схемата на надпреварата, след като там няма да участва и Роджър Федерер.  \r\nТака спортист №1 на България за 2017 година има огромен шанс да стартира новия сезон с титла, като основните му конкуренти за нея ще са Анди Мъри, Ник Кириос и Милош Раонич. \r\nВсе още не е ясно дали и Анди Мъри ще може да стартира в Бризбейн. Британецът е в Обединените Арабски Емирства, където ще направи няколко тренировки с участници на турнира в Абу Даби, но няма да се включи в самия турнир. \r\nВенцислав ДРАГОМАНОВ", "date": "2017.12.28", "title": "Спорт: Рафеел Надал отказа участие в Бризбейн"}
{"url": "http://www.focus-news.net/news/2017/12/28/2471566/kyustendil-obshtinata-shte-otdade-na-kontsesiya-dervish-banya.html", "text": "Община Кюстендил ще обяви процедура за отдаване на концесия на „Дервиш баня”. Това съобщиха за Радио „Фокус” – Кюстендил от Общински съвет – Кюстендил. В деловодството на Общинския съвет е внесена докладна записка от страна на кмета на Община Кюстендил Петър Паунов, касаеща започване на съответната процедура. Сградата, която е паметник на културата, ще може да се ползва за срок от 20 години, за предоставяне на бански, балнеоложки и СПА услуги. Съгласно условията на концесията, през първата година концесионерът трябва да реализира дейности по консервация за не по-малко от 152 000 лева. Първоначалното плащане по концесията трябва да бъде 10 000 лева, а всяка година ще се внася сума в размер на 2 400 лв. \r\nКъм момента „Дервиш баня” не е действащ обект. Тя датира от 16 век. „Дервиш баня” е обявена за паметник на културата в рамките на Националния архитектурен и археологически резерват “Пауталия-Велбъжд-Кюстендил”.\r\nВенцеслав ИЛЧЕВ", "date": "2017.12.28", "title": "Кюстендил: Общината ще отдаде на концесия „Дервиш баня”"}
{"url": "http://www.focus-news.net/news/2017/12/28/2471567/vitsepremierat-valeri-simeonov-blagodarya-na-premiera-boyko-borisov-demonstrira-natsionalno-otgovorno-povedenie-za-vtoriya-lift-na-bansko.html", "text": "Искам да благодаря на премиера Бойко Борисов, доколкото имам информация втората точка за лифта е била по негово настояване. В случая той демонстрира изключително национално отговорно поведение. Това каза вицепремиерът Валери Симеонов след заседание на Министерски съвет за решението за втори лифт на Банско, предаде репортер на Агенция „Фокус“. „Не искам да коментирам това, което е минало. Решенията, които са взети днес са изключително отговорни и важни. Те отварят нова страница в развитието на планинския туризъм“, заяви той. „За мен отпадат всякакви съмнения и притеснения, свързани с тази тема“, коментира Валери Симеонов.\r\nБиляна ИВАНОВА", "date": "2017.12.28", "title": "Вицепремиерът Валери Симеонов: Благодаря на премиера Бойко Борисов- демонстрира национално отговорно поведение за втория лифт на Банско"}
{"url": "http://www.focus-news.net/news/2017/12/28/2471568/stolichna-obshtina-informira-sas-100-stikera-kade-i-kak-da-se-sabirat-otpadatsite-razdelno.html", "text": "Информационни стикери, разлепени на 100 от сивите контейнери за смет в район Красно село, предоставят събрана на едно място цялата необходима информация за това къде и как да изхвърляме разделно отпадъците от домакинствата си. Това съобщиха от пресцентъра на Столична община. Проектът е пилотен и цели повишаване на информираността на гражданите за графика на сметосъбиране и сметоизвозване в конкретния район, както и за телефоните, които могат да бъдат използвани от гражданите, при наличие на електронни, електрически или друго специфични отпадъци от бита. \r\nПроектът е съвместен между екипите на Столична община, Столичния инспекторат и Зелена София, като при отчетена ефективност, той ще обхване и останалите райони в Столична община.", "date": "2017.12.28", "title": "Столична община информира със 100 стикера къде и как да се събират отпадъците разделно"}
{"url": "http://www.focus-news.net/news/2017/12/28/2471569/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В последното за 2017 година издание на предаването „Асеновград – Богоизбран пред портите на Родопите“ по Радио „Фокус“ – Пловдив ще направим обзорен обход на по-значимите и запомнящи се събития в Асеновград през изминалите 12 месеца. Ще чуем и някои от най-интересните интервюта, излъчени през 2017 година в рамките на предаването, по темите, които неотлъчно съпътстваха духовния и културен живот в града и общината. Ще си припомним едно от традиционните мащабни културни събития през юни – Паисиевите дни, които тази година бяха посветени на три важни годишнини – 295 години от рождението на Паисий Хилендарски, 255 години от написването на „История Славянобългарска” и 35 години от създаването на Градска библиотека „Паисий Хилендарски”. Днес ще поговорим отново за „голямата актриса на малките роли“ Надя Тодорова и за писателя Николай Хайтов, чиито нишки на живота са изплетени в Асеновград. През юни тази година се навърши една година откакто ни напусна незабравимата Надя Тодорова, както и 15 години от смъртта на актуалния и до днес Николай Хайтов.\r\nДруго значимо събитие за Асеновград през годината – ЮНЕСКО одобри обявяването на „Червената стена“ за биосферен резерват. Това стана на 29-та сесия на  Междуправителствения координационен съвет по Програмата „Човекът и биосферата“, състояла се в Париж от 12 до 15 юни. В рамките на предаването днес ще си припомним и постиженията на двама асеновградчани, които са прославили града и България по света – спортистът и треньор Виолета Стамболийска и известния акордеонист и музикант Димитър Ангелов-Цампи. И двамата са удостоени със званието „Почетен гражданин на Асеновград“.\r\nЗа финал ще ви представим програмата на Община Асеновград за новогодишната нощ.\r\nПредлагаме ви както ретроспективна среща с интересни събеседници, така и обзор на значими събития през годината в последното за 2017-та издание на предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.12.28", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/12/28/2471570/plyus-info-makedoniya-vmro-dpmne-otnovo-boykotira-zasedanieto-na-parlamenta-v-skopie.html", "text": "Партията на Християн Мицковски ВМРО-ДПМНЕ бойкотира заседанието на парламента в Скопие, в чиито дневен ред са депутатските питания, предава македонската електронна медия „Плюс Инфо“.\r\nТакава е реакцията на партията, след като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ.\r\nОсновната опозиционна партия бойкотира парламента след задържането на народните представители от редиците й. Оттогава насам депутатите на ВМРО-ДПМНЕ се върнаха в сградата на Събранието само за новогодишната реч на президента Георги Иванов. \r\nПо-рано премиерът Зоран Заев (СДМС) заяви, че ако в четвъртък депутатите на партията на Мицковски не се върнат в залата, заседанието ще бъде много кратко. Причината е свързана с факта, че заседанието се свиква за депутатски въпроси, а Заев подчерта, че няма намерение да отговоря на въпроси на народните представители от управляващото мнозинство.\r\nНа свой ред председателят на парламента Талат Джафери заяви, че очаква на 9 януари законодателният орган да възобнови работа в пълен състав.Тереза Герова", "date": "2017.12.28", "title": "„Плюс Инфо“ (Македония): ВМРО-ДПМНЕ отново бойкотира заседанието на парламента в Скопие"}
{"url": "http://www.focus-news.net/news/2017/12/28/2471571/plovdiv-v-ramkite-na-polovin-chas-sluzhiteli-na-chetvarto-rayonno-upravlenie-na-mvr-sa-zalovili-dvama-piyani-shofyori-s-edin-i-sasht-avtomobil.html", "text": "В рамките на половин час снощи служители на Четвърто районно управление на МВР-Пловдив са заловили двама пияни шофьори с един и същ автомобил. Това съобщиха от ОДМВР-Пловдив. Около 02.00 часа на кръстовище между бул. “Цар Борис ІІІ Обединител” и ул. “Св. Петка” в Пловдив е установено, че 33-годишен е седнал зад волана на “Мерцедес” с над 2 промила алкохол. Мъжът е отведен за срок до 24 часа в полицейския арест, образувано е бързо производство. Тридесет минути по-късно подобни действия били предприети и спрямо негов 36-годишен родственик, който на бул. “Княгиня Мария Луиза” бил засечен да управлява същия автомобил с близо 1,5 промила.", "date": "2017.12.28", "title": "Пловдив: В рамките на половин час служители на Четвърто районно управление на МВР са заловили двама пияни шофьори с един и същ автомобил"}
{"url": "http://www.focus-news.net/news/2017/12/28/2471572/haskovo-privlecheni-sa-kato-obvinyaemi-dvama-chuzhdentsi-za-nezakonno-prevezhdane-prez-granitsata-na-stranata-na-irakska-grazhdanka.html", "text": "Районна прокуратура – Свиленград наблюдава бързо производство спрямо 34-годишния Фадел А. и 32-годишния Сипан Д., сирийци по произход, живущи във Великобритания, привлечени като обвиняеми за превеждане през границата на страната на иракска гражданка без разрешение на надлежните органи на властта – престъпление по чл.280 ал.2 т.3 и т.4 във връзка с ал. 1 във връзка с чл.20 ал.2 от Наказателния кодекс. Това съобщиха от пресцентъра на Апелативна прокуратура – Пловдив.\r\nНа 23 декември на ГКПП „Капитан Андреево” от Република Турция в Република България влязъл лек автомобил, марка БМВ, с английски регистрационен номер, управляван от  Фадел А. Като пътници в автомобила пътували обвиняемият Сипан Д. и 25-годишната иракска гражданка Руджин С. При извършена проверка дежурният граничен полицай установил, че снимката, поставена в документите за самоличност на иракската гражданка Руджин С., не е нейна. Установено било още, че представеният от нея задграничен паспорт е преотстъпен документ. Бързото производство спрямо двамата обвиняеми ще приключи в законния срок. \r\nРайонна прокуратура – Свиленград наблюдава и бързо производство срещу иракската гражданка Руджин С., привлечена като обвиняема за престъпление по чл.279 ал.1 от Наказателния кодекс - за влизане в страната без разрешение на надлежните органи на властта.", "date": "2017.12.28", "title": "Хасково: Привлечени са като обвиняеми двама чужденци за незаконно превеждане през границата на страната на иракска гражданка"}
{"url": "http://www.focus-news.net/news/2017/12/28/2471573/odobreni-sa-rezultatite-ot-zasedaniya-na-saveta-na-es.html", "text": "Правителството одобри резултатите от пет заседания на Съвета на Европейския съюз, проведени в Брюксел. Това съобщиха от правителствената информационна служба.\r\nНа 20 и 21 ноември заседава Съветът по образование, младеж, култура и спорт. В частта за образование Съветът прие заключения за училищното развитие и върховите постижения в преподаването, както и за нова подкрепа за висшето образование. Министрите, отговорни за аудиовизуалната политика и културата, приеха заключения за насърчаването на достъпа до култура чрез цифрови средства и дискутираха ролята на културата за изграждането на сплотени общества в Европа. Съветът на министрите на спорта прие заключения за ролята на треньорите в обществото и резолюция за по-нататъшното развитие на структурирания диалог на ЕС по въпросите на спорта. Съветът във формат министри, отговорни за младежта, постигна съгласие за общ подход по предложението за регламент за Европейския корпус за солидарност и прие заключения за интелигентната младежка работа.\r\nСъветът по заетост, социална политика, здравеопазване и потребителски въпроси се проведе на 7 и 8 декември. В законодателната част на заседанието във формат „Заетост и социална политика“ беше постигнат общ подход по предложението за директива за изискванията за достъпност за продукти и услуги и частичен общ подход по две глави – за обезщетенията за дългосрочна грижа и за семейните обезщетения, на предложението за промени в регламента за координацията на системите за социална сигурност.\r\nВъв формат „Здравеопазване“ бяха приети заключения относно цифровото здравеопазване и относно трансграничните аспекти в политиката по отношение на алкохола. Министрите проведоха дискусия по темата за фармацевтичната политика на ЕС. Комисията подчерта, че е изключително важно лекарствата да достигат до всички пациенти, както и да бъдат финансово достъпни и висококачествени, и изрази готовност да насърчава доброволното сътрудничество между държавите-членки в тази сфера.\r\nСъвет „Правосъдие и вътрешни работи“ заседава във формат „Правосъдие“ на 7 и 8 декември. Единодушно беше постигнат общ подход по предложението за регламент и за директива за разширяване на системата ECRIS по отношение на граждани на трети държави и лица без гражданство. Проведен беше и дебат по въпроси от предложението за директива относно несъстоятелността, преструктурирането и предоставянето на втори шанс. Изразено беше желание за постигане на по-гъвкав подход при въвеждането на текст за жизнеспособност спрямо длъжниците.\r\nНа 12 декември беше проведено заседанието на Съвет „Общи въпроси“, което подготви дневния ред на срещата на лидерите на ЕС с основни теми сигурност и отбрана, социални въпроси, образование и култура. Във формата по чл. 50 от ДЕС бяха проведени обсъждания в светлината на препоръката на Европейската комисия за констатиране на достатъчен напредък в първата фаза на преговорите с Обединеното кралство за излизане от Европейския съюз.", "date": "2017.12.28", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2017/12/28/2471574/plovdiv-metalna-kutiya-s-nad-10-000-leva-e-otkradnata-ot-magazin-na-ul-brezovsko-shose.html", "text": "Сигнал за кражба от търговски обект разследват криминалисти на Трето районно управление на МВР-Пловдив. Това съобщиха от ОДМВР-Пловдив. По предварителни данни, около 1.30 часа на 22 декември, от магазин на ул. “Брезовско шосе” е отнета метална кутия с над 10 000 лева. Извършен е оглед, образувано е досъдебно производство. Работата по случая продължава под наблюдението на Районната прокуратура.", "date": "2017.12.28", "title": "Пловдив: Метална кутия с над 10 000 лева е открадната от магазин на ул. “Брезовско шосе”"}
{"url": "http://www.focus-news.net/news/2017/12/28/2471575/sofiya-uchastva-v-mezhdunaroden-proekt-za-razvitie-na-mladezhkoto-predpriemachestvo.html", "text": "Столична община, съвместно с Асоциация за развитие на София, участва като партньор в международен проект „Разкриване потенциала на младите хора за бизнес и социални иновации в Дунавския регион” (NewGenerationSkills), изпълняван по Програма за транснационално сътрудничество „Дунав” 2014 - 2020, финансирана от Европейския съюз. Това съобщиха от пресцентъра на Общината. Проектът цели подобряване на мерките за управление на иновациите и укрепване на сътрудничеството между основните заинтересовани страни в Дунавския регион. В процеса на неговото изпълнение, партньорите - органи на местната власт, университети, центрове за развитие на иновациите, малки и средни предприятия и граждански организации, заедно ще изследват, създават и тестват иновативни стратегии за стимулиране на младежкото предприемачество.\r\nВодещ партньор на проекта е район Обуда, Будапеща (Унгария), а партньори освен София, са градовете Белград (Сърбия), Марибор (Словения) и Грац (Австрия), Регионална асоциация за развитие на град Клуж (Румъния), Университета на Белград, Център за развитие на малки и средни предприятия към Университета в Будапеща, както и три неправителствени организации от Словения, Австрия и Чехия.\r\nОсновните дейности са свързани с проучване опита на градовете по отношение на политиките и мерките за образование и заетост на младите хора на възраст 15-29 години, в преход от образование към пазара на труда. Слабата предприемаческа култура и липсващия капацитет за управление на иновациите се признават за ключово предизвикателство в Дунавския регион. \r\nВ резултат на изпълнението на Проекта, във всеки един от участващите градове ще  бъде сформирана Местна консултативна група за иновации, която ще включва представители на местния бизнес и младежката общност, заедно с центрове, агенции, асоциации в подкрепа на младите хора и/ или иновациите. Ще бъдат разработени Стратегия за развитие на младежта и  Местен план на действие, в който ще бъдат отразени знанията и опита, придобити от транснационалния обмен на опит, както и конкретните действия за успешна реализация на иновативните идеи. \r\nКлючов резултат от изпълнението на проекта е създаването на „Лаборатория за иновации\", която ще осигурява достъп на млади хора за придобиване на умения и компетенции, необходими за успешната им бъдеща реализация.\r\nПроектът е на обща стойност 111 572 евро, от които 85% са съфинансирани от Европейския фонд за регионално развитие. Останалите 15% са национално съфинансиране, осигурено от републиканския бюджет чрез Министерство на регионалното развитие и благоустройството. Продължителността на проекта е 30 месеца.", "date": "2017.12.28", "title": "София участва в международен проект за развитие на младежкото предприемачество"}
{"url": "http://www.focus-news.net/news/2017/12/28/2471576/pleven-43-godishen-mazh-ot-selo-glava-e-poiskal-da-bade-zadarzhan-v-rayonno-upravlenie-na-mvr-cherven-bryag-za-ubiystvo-s-bradva-na-52-godishen-zhitel-na-koynare.html", "text": "Около 04.05 часа на 25 декември 43-годишен мъж от село Глава съобщил в Районно управление на МВР-Червен бряг, че е извършил убийство и иска да бъде задържан. Това съобщиха от пресцентъра на МВР. Местопрестъплението е посетено от полицейски служители, пред които мъжът заявил, че преди около месец, след скандал, е ударил с брадва по главата 52-годишен жител на Койнаре и той е починал. 43-годишният скрил тялото в канална тръба под пътя, на изхода на село Глава. При оглед на посоченото място действително е намерено тяло. При претърсване в дома на извършителя е открито споменатото от мъжа сечиво. 43-годишният е задържан за срок до 24 часа. Уведомен е прокурор от Окръжна прокуратура - Плевен. По случая е образувано досъдебно за престъпление по чл.115 от НК. Работа продължава разследващ полицай.", "date": "2017.12.28", "title": "Плевен: 43-годишен мъж от село Глава е поискал да бъде задържан в Районно управление на МВР-Червен бряг за убийство с брадва на 52-годишен жител на Койнаре"}
{"url": "http://www.focus-news.net/news/2017/12/28/2471577/plovdiv-zadarzhan-e-25-godishen-nepravosposoben-shofyor-ot-selo-iskra-koyto-se-e-blasnal-s-avtomobil-posledovatelno-v-elektricheski-stalb-i-ograda-na-magazin.html", "text": "Неправоспособен водач бе задържан в Районно управление на МВР-Първомай на 24 декември. Това съобщиха от ОДМВР-Пловдив. Около 22.00 часа екип на районното управление посетил сигнал за катастрофа в село Искра, където лек автомобил “Ауди” се е блъснал последователно в електрически стълб и ограда на магазин. В хода на разследването бил установен шофьорът, 25-годишен мъж от селото, който напуснал местопроизшествието. Допълнителна справка показала, че мъжът е с отнето свидетелство за правоуправление в рамките на наложено административно наказание. С полицейска заповед той е задържан за срок до 24 часа. Образувано е бързо производство.", "date": "2017.12.28", "title": "Пловдив: Задържан е 25-годишен неправоспособен шофьор от село Искра, който се е блъснал с автомобил последователно в електрически стълб и ограда на магазин"}
{"url": "http://www.focus-news.net/news/2017/12/28/2471578/ombudsmanat-maya-manolova-prez-2018-godina-shte-vodya-bitka-sreshtu-svrah-privilegiite-na-bankite.html", "text": "За 2018 година това е битката срещу свръх привилегиите на банките в защита на гражданите като длъжници и ползващи кредитите на банките, както и Закона за частния фалит. Това каза омбудсманът Мая Манолова в интервю за Агенция „Фокус“. „България е единствената европейска държава, в който няма Закон за гражданската несъстоятелност. Това е много нечестно и съсипва живота и съдбите на десетки хиляди българи. От друга страна не е добре за икономиката, за климата в България“, заяви тя. „Ще се занимаваме и със всичко друго, за което институциите дадат повод на гражданите“, коментира Мая Манолова. „2017 година беше много кратка, мина бързо в състезание с проблемите. Колкото повече проблеми решавахме, толкова повече проблеми и жалби се появяваха“, посочи тя. „През 2018 година очаквайте от омбудсмана неочаквани каузи. При нас няма предварителен план, една малка част от нещата, с които се занимаваме са предварително планирани“, каза още омбудсманът. \r\nБиляна ИВАНОВА", "date": "2017.12.28", "title": "Омбудсманът Мая Манолова: През 2018 година ще водя битка срещу свръх привилегиите на банките"}
{"url": "http://www.focus-news.net/news/2017/12/28/2471579/yambol-mitnicheski-sluzhiteli-otkriha-kontrabandni-tsigari-v-taynik-na-kamion.html", "text": "6 600 къса (330 кутии) контрабандни цигари иззеха от тайник на камион с румънска регистрация митнически и гранични служители на ГКПП „Лесово”, съобщиха от пресцентъра на Агенция „Митници”. Товарният автомобил е пристигнал на 16 декември 2около 09.00 часа на Митнически пункт „Лесово” на трасе „Входящи товарни автомобили”. Превозвал е метални профили от Турция за Румъния, управляван от румънски гражданин. Шофьорът е заявил, че не пренася лични вещи или други стоки и валутни ценности, подлежащи на деклариране. \r\nПревозното средство е селектирано за митническа проверка от екип на митническа мобилна група. При проверката, митническите служители откриват във фабрична кухина в кабината, над двигателя и закрепени за шасито на полуремаркето, укрити 330 кутии цигари, от които 70 кутии цигари с марка „Асос Примиум Ред”, 230 кутии цигари с марка „Карелиа Оме Суперслимс” и 30 кутии цигари „Карелиа Слимс”, всички с надписи на кутиите „For Duty Free Sale Only”.\r\nКонтрабандните цигари са иззети. Срещу шофьора на камиона е съставен акт за нарушение на Закона за митниците.", "date": "2017.12.28", "title": "Ямбол: Митнически служители откриха контрабандни цигари в тайник на камион"}
{"url": "http://www.focus-news.net/news/2017/12/28/2471580/promenyat-se-granitsite-na-kontsesionnata-plosht-za-dobiv-na-pyasak-v-mestnostta-lozyata-v-obshtina-suvorovo.html", "text": "Границите на концесионната площ за добив на пясък в местността „Лозята“ в землището на с. Калиманци, община Суворово, ще бъдат променени, така че тя да обхваща цялото находище. Концесионер на добива е ЕТ „Монио-48-Момчил Станков“. Това съобщиха от правителствената информационна служба.\r\nРешението ще позволи концесионното плащане да бъде приведено в съответствие с Наредбата за принципите и методиката за определяне на концесионното възнаграждение за добив на подземни богатства, приета през 1999 г. Променен е също и размерът и обхватът на банковите гаранции.", "date": "2017.12.28", "title": "Променят се границите на концесионната площ за добив на пясък в местността „Лозята“ в община Суворово"}
{"url": "http://www.focus-news.net/news/2017/12/28/2471581/stara-zagora-vazstanoveno-e-dvizhenieto-po-patya-gurkovo-pchelinovo.html", "text": "Възстановено е движението по път ІІ-55 Гурково – Пчелиново (проход на Републиката). Това съобщиха от пресцентъра на Агенция „Пътна инфраструктура”. Временната организация на движението бе наложена поради катастрофирал румънски ТИР.", "date": "2017.12.28", "title": "Стара Загора: Възстановено е движението по пътя Гурково – Пчелиново"}
{"url": "http://www.focus-news.net/news/2017/12/28/2471582/v-navecherieto-na-balgarskoto-predsedatelstvo-na-es-germanskoto-izdanie-handelsblatt-posochva-pet-neshta-koito-tryabva-da-se-znayat-za-stranata-ni.html", "text": "Преди единадесет години България се присъедини към Европейския съюз; но балканската страна все „не е съвсем пристигнала“, коментират в редакцията на германското икономическо издание Handelsblatt, като изтъкват пет неща, които читателите трябва да знаят за държавата в навечерието на поемането на ротационното председателство на Съвета на ЕС. \r\nПод мотото „Съединението прави силата“, България ще поеме председателството на 1 януари 2018 г. – за първи път след присъединяването й към Общността през 2007 г. Черноморската страна обаче все още остава извън еврозоната и Шенгенското пространство, пояснява изданието. \r\nКакво обаче следва да знаят останалите за нея? Според Handelsblatt има пет важни неща, които открояват страната ни.1.\tДревна история\r\nТраки, римляни, готи, византийци и турци оказват влияние върху историята на България. Столицата София, по-рано Сердика, е считана за любим град на римския император Константин Велики (306-337). Твърди се, че той е казал: „Сердика е моят Рим.\"  По-голямата част от българите изповядват православното християнство. Десет процента от населението са етнически турци, останали в страната от времето на Османската империя.2.\tТекущи предизвикателства\r\nБившата страна от Източния блок остава най-бедната в ЕС, въпреки добрия икономически растеж от 3,9% през 2016 г. По време на бежанската криза София се опита да опази 259-километровата граница с Турция от мигрантския натиск. Поради дефицитите в борбата срещу корупцията и съдебната система България попадна в полезрението на Брюксел - всеобхватен закон за борба с корупцията беше приет едва в края на декември 2017 г.3.\tБългария е проевропейски настроена\r\nПо-голямата част от българите са приятелски настроени към ЕС. След десет години в Общността, проучване показа, че 77% от българите подкрепят членството на страната си в ЕС. В София от май 2017 г. управлява проевропейско коалиционно правителство на партията ГЕРБ, ръководено от нейния лидер Бойко Борисов. Младши партньор в коалицията е политическия блок „Обединени патриоти“.  4.\tКирилица\r\nСрещите по време на българското председателство на ЕС трябва да се провеждат на български език, според министър Лиляна Павлова, разбира се – с осигурен превод. Българският е свързан с други славянски езици като сръбски или руски език. В страната пишат на кирилица, а не с латински букви. Националната валута е лев и е обвързана в съотношение 1,95: 1 с еврото.5. Дълги плажове и… домати\r\nЧуждестранни дипломати и предприемачи се радват особено много на българските домати и най-вече сорта „Биволско сърце“. Традиционната шопска салата, направена от вкусни домати, краставици, червен лук и чушки, настъргано бяло овче сирене и магданоз, е популярна сред пътуващите в България. В допълнение ежегодно милиони европейци се наслаждават на почивката си по дългите, покрити с фин пясък плажове на Българското Черноморие.Тереза Герова", "date": "2017.12.28", "title": "В навечерието на българското председателство на ЕС: Германското издание Handelsblatt посочва пет неща, които трябва да се знаят за страната ни"}
{"url": "http://www.focus-news.net/news/2017/12/28/2471583/nsi-patuvaniyata-na-balgarski-grazhdani-v-chuzhbina-prez-noemvri-2017-g-sa-s-118-nad-registriranite-prez-noemvri-minalata-godina.html", "text": "Пътуванията на български граждани в чужбина през ноември 2017 г. са 417.6 хил. или с 11.8% над регистрираните през ноември 2016 година, съобщиха от Националния статистически институт. Увеличение на пътуванията на български граждани в сравнение със същия месец на предходната година е отчетено към Обединеното кралство - с 22.2%, Германия - с 21.6%, Турция - с 16.0%, Сърбия - с 13.5%, Австрия - с 10.7%, Италия - с 6.2%, Испания - с 4.9%, Македония - с 3.3%, и други. Същевременно намаляват пътуванията към Франция - с 5.7%, Румъния - с 4.3%, Гърция - с 0.3% и други.\r\nВ сравнение с ноември 2016 г. e регистрирано увеличение при пътуванията по всички наблюдавани цели: със служебна цел - с 16.3%, с други цели - с 10.4%, и с цел почивка и екскурзия - с 9.8%. Най-голям относителен дял от общия брой пътувания на български граждани в чужбина през ноември 2017 г. формират пътуванията с други цели (гостуване, обучение, посещение на културни и спортни мероприятия) - 46.2%, следвани от пътуванията със служебна цел - 27.8%, и пътуванията с цел почивка и екскурзия - 26.0%.\r\nПрез ноември 2017 г. най-голям брой пътувания на български граждани са осъществени към: Турция - 109.1 хил., Гърция - 74.6 хил., Румъния - 41.3 хил., Сърбия - 31.9 хил., Германия - 21.2 хил., Македония - 21.1 хил., Италия - 15.3 хил., Австрия - 14.0 хил., Обединеното кралство - 13.6 хил. и Испания - 10.4 хиляди.\r\nПрез ноември 2017 г. посещенията на чужденци в България са 556.1 хил. или с 6.1% повече в сравнение с ноември 2016 година. Регистрирано е увеличение при всички наблюдавани цели: със служебна цел - с 11.5%, с цел почивка и екскурзия - с 9.8%, и с други цели (вкл. гостувания и транзитни преминавания) - с 1.3%. Транзитните преминавания през страната са 28.2% (156.6 хил.) от всички посещения на чужденци в България.\r\nОт общия брой чужденци, посетили България през ноември 2017 г., делът на гражданите от Европейския съюз е 56.0%, или с 5.0% повече в сравнение със същия месец на предходната година. Увеличават се посещенията на граждани от Полша - с 11.6%, Гърция - с 6.5%, Румъния - с 6.3%, Обединеното кралство - с 5.5%, Испания - с 0.8%, и други. Същевременно намаляват посещенията на граждани от Франция - със 7.2%, Австрия - с 4.8%, Италия - с 2.7%, Германия - с 2.3%, и други. \r\nУвеличават се и посещенията на граждани от групата „Други европейски страни“ - с 8.3%, като най-голям е ръстът на посещенията на граждани от Сърбия - с 14.3%.\r\nПрез ноември 2017 г. преобладава делът на посещенията с други цели - 45.5%, следвани от посещенията с цел почивка и екскурзия - 32.8% и със служебна цел - 21.7%.\r\nНай-много посещения в България през ноември 2017 г. са реализирали гражданите от: Румъния - 128.4 хил., Гърция - 96.9 хил., Турция - 89.5 хил., Македония - 41.8 хил., Сърбия - 40.9 хил., Германия - 17.0 хил., Украйна - 14.6 хил., Обединеното кралство - 10.0 хил., Италия - 8.7 хил. и Франция - 6.9 хиляди.", "date": "2017.12.28", "title": "НСИ: Пътуванията на български граждани в чужбина през ноември 2017 г. са с 11.8% над регистрираните през ноември миналата година"}
{"url": "http://www.focus-news.net/news/2017/12/28/2471584/sofiya-ne-e-konstatirana-lipsa-na-pari-pri-ogleda-sled-posegatelstvoto-na-bankomat-v-kv-lyulin-10.html", "text": "Столични криминалисти разследват посегателството върху банкомат в кв. \"Люлин\" 10 в София. Тази сутрин, около 03.25 часа, в полицията постъпил сигнал за нанесени щети по устройство, монтирано в помещение със свободен достъп на бул. „Панчо Владигеров“. При огледа на място не е констатирана липса на пари. Това съобщиха от пресцентъра на МВР. Действията по разследване на случая продължават.", "date": "2017.12.28", "title": "София: Не е констатирана липса на пари при огледа след посегателството на банкомат в кв. \"Люлин\" 10"}
{"url": "http://www.focus-news.net/news/2017/12/28/2471585/veliko-tarnovo-chetirima-sa-nanesli-poboy-nad-25-godishen-mazh-v-zlataritsa-za-150-leva.html", "text": "Четирима са нанесли побой над 25-годишен мъж в Златарица за 150 лева, съобщават от Областната дирекция на МВР – Велико Търново. Сигнал за извършеното престъпление е получен тази нощ в 01.45 часа. По данни на подателя група лица нанасяли удари на млад мъж на улица в Златарица. Изпратеният на мястото полицейски екип е установил 25-годишен мъж от село Сушица, известен на полицията и осъждан, с хематоми в областта на главата. От проведените първоначални действия по разследването е установено, че съпричастни към извършеното деяние са 23-годишната В. Й. от Златарица, 30-годишната Е. Р. от гр. Летница и две момчета на 14 и 16 години от Златарица и Летница. Четиримата, след като са нанесли побой на потърпевшия му отнели 150 лева. По случая е започнато досъдебно производство. Работата по изясняване на случая продължава.", "date": "2017.12.28", "title": "Велико Търново: Четирима са нанесли побой над 25-годишен мъж в Златарица за 150 лева"}
{"url": "http://www.focus-news.net/news/2017/12/28/2471586/targovishte-politsiyata-v-grada-razsledva-palezh-na-apartament-v-zhilishten-blok-v-tsentralnata-chast-na-grada.html", "text": "Досъдебно производство по чл. 330 от НК е образувано в Районно управление на МВР - Търговище във връзка с палеж. Това съобщиха от пресцентъра на МВР. Тази нощ, в 2.39 часа, в районното управление постъпил сигнал за обхваната от огън дървена входна врата на апартамент в жилищен блок в централната част на града. Отзовалите се на място пожарникари бързо погасили пламъците. При инцидента няма пострадали хора, нанесени са материални щети. При огледа на място е установено, че пожарът е възникнал след използване на запалителна течност. Работата по случая продължава.", "date": "2017.12.28", "title": "Търговище: Полицията в града разследва палеж на апартамент в жилищен блок в централната част на града"}
{"url": "http://www.focus-news.net/news/2017/12/28/2471587/faz-chetirima-osadeni-sa-uspeli-da-izbyagat-ot-izvesten-zatvor-v-germanskata-stolitsa.html", "text": "Четирима осъдени са успели да избягат от известния затвор Пльотцензее във федералната германска столица, съобщава националният ежедневник Die Frankfurter Allgemeine Zeitung.\r\nСъответната информация бе разпространена от Департамента по правосъдиние към Сената в Берлин. За да не бъде обаче излагано на риск залавянето им, властите отказаха да разкрият допълнителни подробности за бегълците, включително и за какви престъпления са били лишени от свобода. \r\nГоворителят на Департамента  по правосъдие не потвърди съобщенията, че затворниците са успели да избягат през вентилационната система на съоръжението.Тереза Герова", "date": "2017.12.28", "title": "FAZ: Четирима осъдени са успели да избягат от известен затвор в германската столица"}
{"url": "http://www.focus-news.net/news/2017/12/28/2471588/kyustendil-10-000-kasa-tsigari-bez-balgarski-banderol-sa-izzeti-ot-politsiyata-v-dupnitsa-ot-lek-avtomobil-upravlyavan-ot-26-godishen-mazh.html", "text": "Кюстендил. 10 000 къса цигари без български акцизен бандерол са открити и иззети от служители на Районно управление на МВР-Дупница. Това съобщиха от пресцентъра на МВР. Контрабандната стока е установена при проверка на лек автомобил „Тойота“. Срещу 26-годишния водач, местен жител, е започнато досъдебно, уведомен е дежурен прокурор.", "date": "2017.12.28", "title": "Кюстендил: 10 000 къса цигари без български бандерол са иззети от полицията в Дупница от лек автомобил, управляван от 26-годишен мъж"}
{"url": "http://www.focus-news.net/news/2017/12/28/2471589/nimh-yanuari-shte-zapochne-sas-slanchevo-i-toplo-vreme-snyag-mozhem-da-ochakvame-edinstveno-sled-okolo-dve-sedmitsi.html", "text": "Тази година през януари се очаква средната месечна температура да бъде над нормата, а месечната сума на валежите – около и под нормата. Най-ниските температури през месеца ще бъдат между минус 13° и минус 8˚, а най-високите – между 10° и 15°. Такава е прогнозата за времето през първия месец на 2018 година на Националния институт по метеорология и хидрология (НИМХ) към БАН, съобщи за Агенция „Фокус” от НИМХ. Януари ще започне с предимно слънчево и сравнително топло време. В низините и котловините ще бъде мъгливо или с инверсионна облачност. Около средата на първото десетдневие ще премине атмосферно смущение; облачността ще се увеличи, ще има и валежи, отначало от дъжд, но с понижението на температурите в Северна България и високите полета дъждът ще преминава в сняг. Впоследствие атмосферата ще се стабилизира и през следващите дни ще е без валежи. \r\nВ края на първото и през първите дни от второто десетдневие на месеца ще преобладава облачно време, с чести превалявания, в по-голямата част от страната от сняг. Температурите ще се понижат, оставайки близки или по-високи от обичайните за средата на януари. През втората половина от периода ще се затопли, повече в планините, където ще има и повече слънце, а в равнинната част от страната ще остава предимно облачно и мъгливо.\r\nИзгледите за третото десетдневие са температурите да се задържат над климатичната норма, а вероятността за валежи е относително по-малка. \r\nВ началото на януари Слънцето в София изгрява в 7 ч. и 57 мин. и залязва в 17 ч. и 04 мин. Продължителността на деня е 9 ч. и 07 мин. В края на месеца Слънцето изгрява в 7 ч. и 42 мин. и залязва в 17 ч. и 38 мин. Продължителността на деня е 9 ч. и 56 мин.\r\n\tФазите на Луната през месеца са: 2.01 – пълнолуние, 9.01 — последна четвърт, 17.01 — новолуние, 25.01 – първа четвърт, 31.01 — пълнолуние. \r\n\tЯнуари е най-студеният месец от годината и обикновено той определя характера на зимата – мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България. Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. През януари са регистрирани най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната – абсолютният минимум за страната е минус 38,3˚, измерен в Трън през 1947 г. През януари има и интензивни затопляния, при които температурите са се повишавали до 20-23˚.\r\n\tСредната месечна температура в Северна България и високите полета е между минус 2 и 1˚, по Черноморието, в Горнотракийската низина и долината на р.Струма – от 1 до 3˚, а в планинските райони – между минус 7 и минус 3˚. \r\n\tСредната месечна сума на валежите в по-голямата част от страната е между 30 и 60 л/кв.м, в планините и най-южните райони – между 60 и 110 л/кв.м.", "date": "2017.12.28", "title": "НИМХ: Януари ще започне със слънчево и топло време, сняг можем да очакваме единствено след около две седмици"}
{"url": "http://www.focus-news.net/news/2017/12/28/2471590/razgrad-shofyorite-da-se-dvizhat-s-povisheno-vnimanie-po-pat-i-2-ruse-shumen-v-rayona-na-razgrad-poradi-izteglyane-na-avariral-tezhkotovaren-avtomobil.html", "text": "Шофьорите да се движат с повишено внимание по път I-2 Русе – Шумен в района на Разград поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.12.28", "title": "Разград: Шофьорите да се движат с повишено внимание по път I-2 Русе – Шумен в района на Разград поради изтегляне на аварирал тежкотоварен автомобил"}
{"url": "http://www.focus-news.net/news/2017/12/28/2471591/voa-chlenove-na-islyamska-darzhava-byagat-neobezpokoyavani-kam-kontroliranite-ot-bashar-asad-teritorii-v-siriya.html", "text": "Членовете на близкоизточната радикална групировка „Ислямска държава“ си проправят път за бягство към териториите в Сирия, контролирани от правителствените сили на президента Башар Асад, където очевидно може да действат свободно, коментира радио Voice of America.\r\n„Наблюдаваме движение на ограничен брой екстремисти от „Ислямска държава“ на Запад\", заяви британският генерал-майор Феликс Гедни, заместник-командващ, отговарящ за стратегията и подкрепата на водената от САЩ международна коалиция срещу „Ислямска държава“. \r\n„Те сякаш се движат безнаказано през територия, управлявана от режима\" в Дамаск, коментира британският генерал-майор в рамките на брифинг в Багдад. Съгласно думите на Гедни, властите в Дамаск „не желаят или не могат да победят „Ислямска държава“ на териториите си“. Агенция „Фокус“ припомня:\r\nПреди броени дни Москва, близък съюзник на Дамаск, обвини САЩ в обучението на бивши членове на близкоизточната радикална групировка „Ислямска държава“ в Сирия с цел дестабилизиране на страната. Съгласно думите на началника на Генералния щаб на Русия, генерал Валерий Герасимов, американските военни тренират бившите членове на терористичната организация в базата си в Ат Танф – стратегическа твърдина, която свързва Ирак с южната част на Сирия. \r\nСпоред Москва американската база е незаконна, а районът около нея е превърнат в „черна дупка“ от военнослужещите на САЩ, които допускат членовете на групировката да действат необезпокоявано. \r\nСъответните обвинения на Герасимов, съгласно думите му, са базирани на снимки от сателити и дронове. Генералът направи уточнението, че за да бъдат прикрити следите на американските действия, джихадистите твърдят, че са част от т.нар. Нова сирийска армия или от други сходни отряди..Тереза Герова", "date": "2017.12.28", "title": "VOA: Членове на „Ислямска държава“ бягат необезпокоявани към контролираните от Башар Асад територии в Сирия"}
{"url": "http://www.focus-news.net/news/2017/12/28/2471592/viktoriya-tomova-s-tezhak-zhrebiy-za-kvalifikatsiite-v-brizbeyn.html", "text": "Първата ракета на България Виктория Томова нямаше късмет при жребия за квалификациите на турнира по тенис в австралийския град Бризбейн с награден фонд 894 700 долара. 22-годишната Томова ще стартира срещу поставената под номер 1 в пресявките Наталия Вихлянцева (Русия). Мачът е втори в утрешната програма на корт 14, като двете ще се срещнат за първи път. 20-годишната Вихлянцева е 62-а в световната ранглиста, докато Томова е 139-а в класацията на WTA.\r\nВенцислав ДРАГОМАНОВ", "date": "2017.12.28", "title": "Виктория Томова с тежък жребий за квалификациите в Бризбейн"}
{"url": "http://www.focus-news.net/news/2017/12/28/2471593/sofiya-obrana-e-apteka-v-samokov.html", "text": "Обрана е аптека в Самоков, съобщиха от пресцентъра на ОДМВР - София. Около 1.35 часа снощи в РУ - Самоков било съобщено от оператор на СОТ за регистрирано нарушение на охранителната система на аптека в града. Извършен е оглед на местопроизшествието. Установено е, че в обекта е проникнато след взломяване на метална решетка и врата. По данни на служители на аптеката са отнети между 2000 и 4000 лева оборотни пари. По случая е образувано досъдебно производство.", "date": "2017.12.28", "title": "София: Обрана е аптека в Самоков"}
{"url": "http://www.focus-news.net/news/2017/12/28/2471594/d-r-svetlana-antonova-mbal-sveta-petka-vidin-mladezh-e-poluchil-travma-na-ochite-sled-upotreba-na-smesi-za-foyerverki.html", "text": "Младеж е получил травма на очите след употреба на смеси за фойерверки, каза за Радио „Фокус“ – Видин д-р Светлана Антонова, завеждащ Спешното отделение към МБАЛ „Света Петка“ – Видин. Тя посочи, че след оказаната спешна помощ на младежа, той е транспортиран с линейка до специализирана болница в София. \r\n„През почивните дни около коледните празници в Спешното отделение на болницата бе натоварено. Освен този младеж за София е транспортирано и 11-годишно дете с открит диабет. През тези почивни дни много хора попаднаха в отделението след прекомерна употреба на алкохол“, допълни д-р Антонова. Тя обясни, че спешна помощ са потърсили и хора с гастроентерологични проблеми, получени вследствие на преяждане. \r\n„Имаше и много хора със счупвания, настанени са в ортопедията на болницата, както и пациенти с хронични заболявания, които насочихме съм неврологичното отделение и кардиологията“, каза още д-р Антонова. Тя заяви също, че през почивните дни някои от посетилите Спешното отделение са разговаряли с висок тон с лекарите и медицинския персонал, като са проявили вербална агресия, но не се е стигало до уведомяване на полицията.\r\nАнна ЛОЗАНОВА", "date": "2017.12.28", "title": "Д-р Светлана Антонова, МБАЛ „Света Петка“ – Видин: Младеж е получил травма на очите след употреба на смеси за фойерверки"}
{"url": "http://www.focus-news.net/news/2017/12/28/2471595/mvnr-40-detsa-sas-spetsialni-nuzhdi-ot-skopie-poluchiha-podaratsi-ot-balgariya.html", "text": "Министерството на външните работи на България зарадва с подаръци 40 малчугани от Дневния център за деца с церебрална парализа в Скопие, Република Македония, съобщиха от пресцентъра на МВнР. По случай наближаващите новогодишни празници кметът на Община Център Саша Богданович и Антония Велева, първи секретар в българското посолство, раздадоха на децата пакети с лакомства и пособия за рисуване. \r\nБлаготворително събитие в Центъра се организира по инициатива на дипломатическата ни мисия в Република Македония съвместно с община Център в Скопие.", "date": "2017.12.28", "title": "МВнР: 40 деца със специални нужди от Скопие получиха подаръци от България"}
{"url": "http://www.focus-news.net/news/2017/12/28/2471596/tass-broyat-na-zhertvite-na-teroristichniya-atentat-v-kabul-dostigna-do-41-dushi-blizo-90-sa-postradali.html", "text": "Най-малко 41 души са станали жертви на самоубийствения терористичен атентат, който членове на близкоизточната радикална групировка „Ислямска държава“ извършиха в шиитски културен център в афганистанската столица Кабул в четвъртък, предава TACC, като се позовава на местни медии, привеждащи данни от Министерството на здравеопазването на централноазиатската държава.\r\nПо последни данни пострадалите са около 90 души. \r\nПървоначално бе съобщено за четирима загинали и шестима ранени при експлозия, избухнала в близост до джамия и офис на медия в афганистанската столица Кабул. „Не знаем каква е целта на атаката, в близост има джамия и медийна компания“, заяви говорител на вътрешния министър на Афганистан. Сега обаче има яснота: „Целта на нападението е културен център, където се е провеждала церемония по повод 38-та годишнина от съветската инвазия в Афанистан. Тогава бомбата е избухнала“, заяви говорител на вътрешнополитическото ведомство в Кабул. \r\nКултурният център се намира в непосредствена близост до Afghan Voice Agency, за която по-рано се допускаше, че е цел на атаката. \r\nПо-късно властите коригираха броя на загиналите на 40, а на ранените – на 30. \r\nВ изявление, публикувано в пропагандната медия Amaq, джихадистите съобщават, че са задействани три взривни устройства, последвани от самоубийствен атентат. Тереза Герова", "date": "2017.12.28", "title": "ТАСС: Броят на жертвите на терористичния атентат в Кабул достигна до 41 души, близо 90 са пострадали"}
{"url": "http://www.focus-news.net/news/2017/12/28/2471597/odmvr-burgas-196-proverki-sa-izvarsheni-na-tarzhishta-pazari-i-targovski-obekti-za-nedopuskane-prodazhbata-na-pirotehnicheski-izdeliya-bez-izdadeni-razresheniya.html", "text": "196 проверки са извършени по линия на общоопасни средства в тържища, пазари и търговски обекти за недопускане продажбата на пиротехнически изделия без издадени полицейски разрешения за търговия. Това каза за Радио „Фокус“-Бургас Деян Атанасов, полицейски инспектор по „Контрол на общоопасните средства“ в ОДМВР-Бургас. Полицейските служители са съставили 94 протокола за предупреждение за недопускане на нерегламентирана търговска дейност с пиротехнически изделия и са издали 30 разпореждания по чл. 64 от Закона за Министерството на вътрешните работи. \r\nЦелта на проверките е предотвратяване на търговията на видимо повредени пиротехнически изделия или в разкъсани стандартни производствени опаковки. Следи се стриктно и за забраната за продажба на фойерверки от категория 1 на лица под 12 години, от категория 2 - под 16 години, и от категория 3 - за лица под 18 години. Към момента не са регистрирани случаи на злоупотреба или нарушения при търговската дейност с пиротехнически изделия. С цел опазване на обществения ред и сигурността преди и по време на коледните и новогодишните празници на територията на ОДМВР-Бургас е засилен контролът при извършването на търговска дейност, транспортирането и употребата на взривни вещества, боеприпаси, оръжие и пиротехнически изделия. За нерегламентирана продажба на такива изделия се предвижда изземване на наличната пиротехника и глоба от 500 до 2000 лева.\r\nМария РУСЕВА", "date": "2017.12.28", "title": "ОДМВР-Бургас: 196 проверки са извършени на тържища, пазари и търговски обекти за недопускане продажбата на пиротехнически изделия без издадени разрешения"}
{"url": "http://www.focus-news.net/news/2017/12/28/2471598/vlizat-v-sila-novi-pravila-pri-registrirane-na-patni-prevozni-sredstva.html", "text": "От 27 декември 2017 г. влизат в сила новите правила при регистриране на пътни превозни средства, заложени в приетия и обнародван в ДВ бр. 77/26.09.17г. промени в ЗДВП. Три са основните моменти в записаните нови правила, съобщиха от пресцентъра на МВР. Първият касае продавачите на ППС. Те вече няма да бъдат длъжни да представят пред „Пътната полиция\" договора за покупко-продажба. Казано на популярен език – „отписването“ на колите им ще е задължение на нотариусите, пред които се изповядва сделката.   \r\nВторият важен момент е за купувачите. Тяхно задължение е регистрацията на закупено ППС да се извърши в срок от един месец. Новите правила важат както за регистрирани у нас ППС, така и за закупени от чужбина. Важно за купувача е да знае, че ако не изпълни задължението си по регистрация на закупеното от него пътно превозно средство до два месеца, тогава регистрацията ще бъде прекратена автоматично.\r\nТретата промяна касае изграждането на връзка между нотариусите, които изповядват сделки за покупко-продажба, и системата на „Пътна полиция“. От отдел „Пътна полиция“ при Главната дирекция „Национална полиция“ уточняват, че към момента МВР и Нотариалната камара работят по техническата свързаност на системите. Извършването на тестовете и настройки на системите изисква технологично време. \r\nТова в никакъв случай не е основание за неизпълнението на разпоредбите на закона от приобретателите на превозни средства.", "date": "2017.12.28", "title": "Влизат в сила нови правила при регистриране на пътни превозни средства"}
{"url": "http://www.focus-news.net/news/2017/12/28/2471599/sliven-blizo-640-dvoyki-sa-sklyuchili-grazhdanski-brak-v-grada-prez-2017-g.html", "text": "Близо 640 двойки са сключили граждански брак в Сливен през 2017 г., съобщиха от Община Сливен. Ритуалната зала на Община Сливен приключва годината с 637 сключени граждански брака. 72 български граждани са казали „да“ на чужденци. За 13 от тeзи двойки полагането на подписи е станало в Сливен. Най-много бракосъчетания са извършени през месеците юни, юли, август и септември.\r\nПрез 2016 година сключените бракове са  574. И тогава най- много са били желаещите да създадат семейство през летните месеци.\r\nНе прави изключение и следващата 2018 г. Вече има заявени дати за сключване на граждански брак през юни и август.", "date": "2017.12.28", "title": "Сливен: Близо 640 двойки са сключили граждански брак в града през 2017 г."}
{"url": "http://www.focus-news.net/news/2017/12/28/2471600/daniela-saveklieva-gerb-edva-li-ima-po-ekologichen-transport-ot-lifta-taka-che-e-vazhno-v-bansko-da-bade-izgradena-vtora-kabinka.html", "text": "Едва ли има по-екологичен транспорт от лифта, така че е важно в Банско да бъде изградена втора кабинка. Това каза на пресконференция Даниела Савеклиева, народен представител и Областен координатор на ПП ГЕРБ – Благоевград, предаде репортер на Радио „Фокус” – Пирин. Според Савеклиева към момента заради наличието само на един лифт в курорта много туристи се качват до планината с автомобили и микробуси, които води до замърсяване на въздуха с вредни емисии. „Смятам, че днешното решение на Министерски съвет бе най-рационалното и беше време да се случи. Още повече, че преди три години правителството на Кабинета „Борисов 2” реши, че туризмът ще е приоритет и се отдели в отделно министерство, докато преди това Министерството на икономиката, туризма и енергетиката имаше само две дирекции”, каза още Савеклиева. \r\n„Зимният туризъм трябва да бъде приоритет. В крайна сметка Банско е световен лидер в туризма с не малко награди, една от които е за номер 1 като ски дестинация. Не е нормално толкова много хора от цял свят да прекарват часове, чакайки да се качат на лифта, за да стигнат до пистите. Затова мисля, че това е една от добрите новини за днес”, подчерта Савеклиева. \r\n„Приходите ни от туризма тази година за първите 10 месеца са с 10% отгоре и са близо 6.5 милиарда лева. За същия период имаме и увеличение на чуждестранните туристи, които са около 7.5 милиона лева, като по статистика 70% от тях отново се завръщат в България. Това от своя страна показва качеството на туристическият ни продукт, но от друга страна е и резултат от усилията, които се полагат от държавата и Министерството на туризма”, добави Савеклиева. Тя допълни, че България е изключително красива страна, която има невероятни дадености за туризъм: природа, култура, история. \r\nЛивия НИНОВА", "date": "2017.12.28", "title": "Даниела Савеклиева, ГЕРБ: Едва ли има по-екологичен транспорт от лифта, така че е важно в Банско да бъде изградена втора кабинка"}
{"url": "http://www.focus-news.net/news/2017/12/28/2471601/smolyan-dazhd-premesen-sas-snyag-vali-na-prohoda-prevala-i-v-pamporovo.html", "text": "Дъжд, премесен със сняг, вали на прохода Превала и в Пампорово, предаде репортер на Радио „Фокус“ – Смолян. В по-ниските участъци валежите са от слаб дъжд. Пътните настилки навсякъде са мокри, по проходите на места има и заледени участъци, които са опесъчени и обработени със сол. Автомобилният трафик е по-интензивен в посока от и за курорта Пампорово.\r\nВ Смолян вали слаб дъжд, пътните настилки са мокри. Автомобилният трафик по улиците в града е интензивен. На светофарите се образуват колони от чакащи автомобили.\r\nНелиГЕРГЬОВСКА", "date": "2017.12.28", "title": "Смолян: Дъжд, премесен със сняг, вали на прохода Превала и в Пампорово"}
{"url": "http://www.focus-news.net/news/2017/12/28/2471602/ministerstvo-na-kulturata-sgradata-na-bul-knyaz-al-dondukov-20-ne-e-nedvizhima-kulturna-tsennost.html", "text": "Сградата на бул. „Княз Ал. Дондуков“ 20 не е недвижима културна ценност, съобщиха от пресцентъра на Министерството на културата (МК). Главна дирекция „Инспекторат за опазване на културното наследство“ към МК извърши проверка по случая с разрушаването на сграда на бул. „Княз Ал. Дондуков“ 20 и установи следното: \r\nСградата не притежава статут на единичен паметник на културата. Никога не е била декларирана като паметник на културата. В този смисъл събарянето й не подлежи на санкция от Министерството на културата съобразно Закона за културното наследство. \r\nС оглед на това, че сградата попада в обхвата на територия с културно-историческо наследство със статут на групова недвижима културна ценност – „Ансамбъл „Бул. Княз Александър Дондуков“ и в границите на II защитена зона на археологическия резерват „Антична Сердика и Средновековен Средец“, с МК задължително се съгласуват последващи инвестиционни намерения.", "date": "2017.12.28", "title": "Министерство на културата: Сградата на бул. „Княз Ал. Дондуков“ 20 не е недвижима културна ценност"}
{"url": "http://www.focus-news.net/news/2017/12/28/2471603/zdf-volfgang-shoyble-se-protivopostavi-na-razshireniya-sastav-na-bundestaga-i-shte-nastoyava-za-reforma-na-izbiratelniya-zakon.html", "text": "Председателят на Бундестага Волфганг Шойбле намира германския парламент за твърде голям – и инициира кампания в подкрепа на промяна в избирателния закон, която да ограничи състава му, предава телевизионният канал ZDF.\r\nШойбле (ХДС) настоява за законодателна реформа, така че броят на депутатите в Бундестага да не се увеличава допълнително. Съгласно думите му, едва ли някой очаква парламент, който е съставен от над 700 народни представители, да работи добре. А в бъдеще депутатите в него може дори да са повече, предупреди бившият финансов министър на Германия. Следователно той ще продължи „с всички усилия\" да настоява за изборна реформа. Агенция „Фокус“ припомня:\r\nНовият федерален парламент на Германия се състои от рекорден брой депутати – 709. До този момент най-големият Бундестаг в следвоенната история на страната бе съставен след изборите през 1994 г., когато в законодателния орган в Берлин влязоха 672-ма народни представители.\r\n„Няма друга демокрация в света с толкова много места в парламента“, заяви политологът Йоахим Бенке още в изборния ден в Германия. \r\nПрез последните четири години в германския парламент имаше 631 депутати. Обикновено броят им е 598. Влизането на свободните демократи и „Алтернатива за Германия“ налага въвеждането на т.нар. изравнителни мандати.Тереза Герова", "date": "2017.12.28", "title": "ZDF: Волфганг Шойбле се противопостави на разширения състав на Бундестага – и ще настоява за реформа на избирателния закон"}
{"url": "http://www.focus-news.net/news/2017/12/28/2471604/api-remontat-na-platnoto-za-burgas-na-avtomagistrala-cherno-more-ne-e-zavarshil-uchastakat-e-s-vremenna-markirovka.html", "text": "Ремонтът на платното за Бургас на автомагистрала „Черно море“ не е завършил. Положен е само първият пласт асфалт (биндер). Това съобщиха от пресцентъра на Агенция „Пътна инфраструктура”. През пролетта работата ще продължи, в съответствие с технологичния проект, и ще бъде поставено и износващото асфалтово покритие и пътната маркировка. Агенция „Пътна инфраструктура“ прави това уточнение по повод сигнал за появили се неравности, които изпълнителят на обекта отстрани за своя сметка, веднага след констатирането им.\r\nЗа улеснение на трафика и повишаване безопасността на движение, преди Коледните празници, обектът бе пуснат в експлоатация за зимния сезон с временна организация на движението и ограничение на скоростта от 70 км/ч. Участъкът е с временна маркировка и табели, че пътят е в ремонт. През пролетта, след завършване на предвидените строителни работи в платното за Бургас, ще се ремонтира изцяло и платното в посока Варна.", "date": "2017.12.28", "title": "АПИ: Ремонтът на платното за Бургас на автомагистрала „Черно море“ не е завършил – участъкът е с временна маркировка"}
{"url": "http://www.focus-news.net/news/2017/12/28/2471605/dzheremi-korbin-imam-dostatachno-dobro-zdrave-za-da-stana-britanski-ministar-predsedatel.html", "text": "Председателят на британските лейбъристи Джереми Корбин заяви, че позицията на министър-председателя консерватор Тереза Мей е „нестабилна“ и че може по всяко време да се проведат парламентарни избори, на които той да излезе победител, предава Politico.\r\n„Пълен съм с енергия“, заяви 68-годишният политик. „Сценариите напред са, че консерваторите ще се свият и тяхната позиция ще бъде нетърпима и ще решат да проведат нови избори. Ние ще започнем борбата“, заяви Корбин.  Той допълни, че стратегията му да остава здрав е следната: „Ям овесена каша всеки ден и се пазя от алкохол и месо“. \r\nКорбин допълни, че е оптимистичен за бъдещето на себе си и партията си. „На изборите от тази година, за мое съжаление не спечелихме. Но ние получихме най-много гласове от 1970 г. насам“, допълни той.  Виктор Турмаков", "date": "2017.12.28", "title": "Джереми Корбин: Имам достатъчно добро здраве, за да стана британски министър-председател"}
{"url": "http://www.focus-news.net/news/2017/12/28/2471606/vidin-s-reshenie-na-obshtinskiya-savet-shte-bade-vazstanovena-cheshmata-chegan-izdignata-v-grada-v-pamet-na-zaginalite-voynitsi-i-ofitseri-v-parvata-svetovna-voyna.html", "text": "С решение на Общинския съвет във Видин ще бъде възстановена чешмата „Чеган“, издигната в памет на загиналите войници и офицери в Първата световна война, предаде репортер на Радио „Фокус“-Видин. Общинските съветници единодушно гласуваха за възстановяването на \"Чеган чешма\" на днешното си заседание, което е последното през тази година. Чешмата ще бъде възстановена в Крайдунавския парк. Проектирането и изграждането на новата на мястото на старата чешма ще стане чрез дарения. На заседанието бе посочено, че \"Чеган чешма\" е направена от военноинвалида от Първата световна война Панайот Стоянов Халчев, който е живял във Видин. Той издига чешмата през 1938 година в памет на своите загинали другари. \r\nПрез 2016 година се навършиха 100 години от битката при Чеган, в която участва и 6-та Бдинска дивизия. Предложението за възстановяването на чешмата „Чеган“ е на народния представител от \"Обединени патриоти\" Росен Живков.\r\nАнна ЛОЗАНОВА", "date": "2017.12.28", "title": "Видин: С решение на Общинския съвет ще бъде възстановена чешмата „Чеган“, издигната в града в памет на загиналите войници и офицери в Първата световна война"}
{"url": "http://www.focus-news.net/news/2017/12/28/2471607/daniela-saveklieva-gerb-pri-izgrazhdaneto-na-vtori-lift-v-bansko-ot-parvostepenno-znachenie-shte-bade-spazvaneto-na-zakonodatelstvoto.html", "text": "При изграждането на втори лифт в Банско от първостепенно значение ще бъде спазването на законодателството. Това каза на пресконференция Даниела Савеклиева, народен представител и Областен координатор на ПП ГЕРБ – Благоевград, предаде репортер на Радио „Фокус“ – Пирин. По думите ѝ нито едно правителство не би си позволило санкции от Европейската комисия и да не спази законодателството. „В крайна сметка това, което приемаме в Народното събрание като законопроекти, до голяма степен е свързано с европейските директиви и уеднаквяване на нашето законодателство с европейското. Така че никой не би си позволил груби нарушения или целенасочено да нарушава законодателството. Контролът е изключително стриктен“, подчерта Савеклиева. Според нея едва ли в региона на Благоевградска област има някой, който да не е убеден, че в Банско трябва да има втори лифт. „Това, което излезе сега като решение на Министерски съвет – максимално бързо да се одобри инвестиционно намерение при спазване на законодателството и нормите на закона, е с цел да се предотвратят всякакви възможности за нарушения“, каза още Савеклиева. Тя изрази надежда, че с взимането на днешното решение ще се помогне за развитието на Банско и областта. \r\nЛивия НИНОВА", "date": "2017.12.28", "title": "Даниела Савеклиева, ГЕРБ: При изграждането на втори лифт в Банско от първостепенно значение ще бъде спазването на законодателството"}
{"url": "http://www.focus-news.net/news/2017/12/28/2471608/stara-zagora-uchenik-ot-su-maksim-gorki-specheli-zlaten-medal-na-matematicheska-olimpiada-v-tayland.html", "text": "Второкласникът Йоан Михайлов от старозагорското СУ „Максим Горки” спечели златен медал от Тайландската международна олимпиада по математика. Тя е за ученици от 6 до 18-годишна възраст и се проведе на 17 декември, като всяка от 11-те възрастови групи трябваше да реши 25 задачи. Това съобщиха от пресцентъра на Община Стара Загора. Сред тях бяха старозагорски ученици, които изпращат супер успешната за тях 2017 г. с 1 златен, 7 сребърни и 13 бронзови медала.\r\nЙоан Михайлов от 2 клас спечели златен медал.  Той отвя конкуренцията, решавайки успешно 20 от 25 –те задачи. Сребърен медал спечели неговият съученик от СУ „Максим Горки” Иво Ивков Ганчев.\r\nДоброто представяне допълват още 6 сребърни медала за Ивалин Боев от 2 ОУ – Стара Загора, Христо Георгиев, Димитър Енчев, Любен Карбанов, Михаил Михов и Мирослав Минчев - всичките от ППМГ „Гео Милев” в Стара Загора.\r\nСред бронзовите медалисти са Фабияна Николаева (1 клас, 6-то ОУ „Св. Никола”); Мария Георгиева (3 клас, СУ „Иван Вазов”), Станислав Димов и Иван Точев (4 клас, СУ „М. Горки”), Димитър Георгиев (6 клас, ППМГ), Паола Павлова, Никола Кирилов и Пламен Крумов (5 клас, ППМГ – Стара Загора), Кристиян Тошев, Светослав Карабалиев (7 клас, ППМГ), Калоян Руев (9 клас, ЕГ „Ромен Ролан”), Елина Димова (10 клас, ЕГ „Ромен Ролан”), Деян Дечев (11 клас, ЕГ „Ромен Ролан”).\r\nВ началото на януари 2018 г. ще бъде определена и квотата на България, но отсега е ясно, че Стара Загора отново ще бъде на престижния форум – на 21 февруари 2018 г. в столицата на Тайланд Бангкок.\r\nПрипомняме, че през 2017 г. в Куала Лумпур старозагорецът Теодор Танков стана шампион по математика на Азия. „Очевидно е, че примерът на Теодор е заразителен. Дано и продължението през 2018 да е също така успешно”, каза математикът Любомир Любенов, координатор на българските участници в олимпиадата.\r\nКметът на Стара Загора Живко Тодоров подпомага изявите на талантливите деца на международни форуми. С подкрепата на Община Стара Загора с медали от олимпиади по математика в Сингапур и Хонконг това лято се завърнаха Михаил Михов, Светослав Карабалиев и Любен Карбанов от ППМГ „Гео Милев” и Христо Анастасов от СУ „Максим Горки”.", "date": "2017.12.28", "title": "Стара Загора: Ученик от СУ „Максим Горки” спечели златен медал на математическа олимпиада в Тайланд"}
{"url": "http://www.focus-news.net/news/2017/12/28/2471609/euobserver-italiya-shte-izprati-voynitsi-v-niger-za-da-spre-migrantite.html", "text": "Италианският министър-председател Паоло Джентилони съобщи, че ще изпрати „небойна“ военна мисия в Нигер, която да спре трафикантите на хора да достигат до ЕС, предава  EUObserver.\r\n370 мигранти са пристигнали в Италия от Либия само на 24 декември, но преминаването на Средиземно море е намаляло драстично, откакто Италия и ЕС започнаха да си сътрудничат с либийската брегова охрана за прехващане на корабите – решение, което предизвика възмущението на правозащитните организации.  Виктор Турмаков", "date": "2017.12.28", "title": "EUObserver: Италия ще изпрати войници в Нигер, за да спре мигрантите"}
{"url": "http://www.focus-news.net/news/2017/12/28/2471610/pazardzhik-za-momenta-nyama-da-bade-obyaveno-chastichno-bedstveno-polozhenie-v-oblastta-zaradi-lipsata-na-zakonno-izbrana-firma-operator-na-regionalnoto-depo-za-otpadatsi.html", "text": "За момента няма да бъде обявено частично бедствено положение в област Пазарджик във връзка с проблема със сметоизвозването заради липсата на законно избрана фирма-оператор на регионалното депо за отпадъци. Това съобщи за Радио „Фокус“-Пазарджик Мария Ловчинова от Областната администрация. Решението беше взето днес на заседание на Областния щаб за защита при бедствие, свикано извънредно от областния управител Стефан Мирев, във връзка с искане от страна на членовете на Регионално сдружение на дейностите по отпадъците – Пазарджик за обявяване на частично бедствено положение, касаещо част от територията на областта. \r\n„Становищата на общо деветте общински щабове за защита при бедствия, които заседаваха тази сутрин по мое настояване, са на този етап в съответните общини да не се обявява бедствено положение, а да се изчака 3 януари 2018 г., когато изтича срокът за обжалване за избор на оператор на новото депо пред ВАС“, заяви по време на заседанието областният управител на Пазарджик Стефан Мирев. По думите на директора на РИОСВ Пазарджик Костадин Гешев, не съществуват законови пречки от 1 януари 2018 г., Регионалното депо за област Пазарджик да заработи. Комплексното разрешително за експлоатация на новото регионално депо е издадено на 4 декември 2017 г., като в него е посочена за оператор община Пазарджик. Нейно е задължението да създаде организация за приемането на твърдите битови отпадъци от деветте общини от регионалното сдружение. \r\nКъм момента фактическите обстоятелства и извършеният от областния щаб анализ и оценка на ситуацията не предполагат обявяване на частично бедствено положение на територията на девет общини в област Пазарджик. В случай на промяна на ситуацията, областният и общинските щабовете ще заседават отново.", "date": "2017.12.28", "title": "Пазарджик: За момента няма да бъде обявено частично бедствено положение в областта заради липсата на законно избрана фирма-оператор на регионалното депо за отпадъци"}
{"url": "http://www.focus-news.net/news/2017/12/28/2471611/kyustendil-katastrofa-mezhdu-dva-leki-avtomobila-e-stanala-na-ulitsa-tsar-osvoboditel-nyama-postradali.html", "text": "Лек пътен инцидент е възникнал в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Катастрофата е възникнала между два леки автомобила на централната улица „Цар Освободител” в града. При пътния инцидент няма пострадали, нанесени са само материални щети на двата автомобила. \r\nТрафикът в централна градска част е интензивен. Пътните настилки са мокри.\r\nВенцеслав ИЛЧЕВ", "date": "2017.12.28", "title": "Кюстендил: Катастрофа между два леки автомобила е станала на улица „Цар Освободител”, няма пострадали"}
{"url": "http://www.focus-news.net/news/2017/12/28/2471612/premierat-boyko-borisov-pravitelstvoto-e-za-vtori-lift-nad-bansko-no-nishto-v-pirin-nyama-da-se-pravi-bez-saotvetnite-protseduri-po-ekologichnoto-zakonodatelstvo.html", "text": "С приетите днес решения правителството решава два проблема – за изграждане на нов лифт на Банско и за запазване на природата на Пирин. Така министър-председателят Бойко Борисов обобщи дискусията по приемането на промени в Плана за управление на Национален парк „Пирин“ и за задължаване на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения. Това става ясно от стенограмата от правителственото заседание.\r\nПремиерът Борисов посочи, че с днешното решение се довършва дългогодишната процедура по приемане на промени в Плана за управление на Пирин. „В този план няма нищо, което касае строителство, няма керемиди, няма тухли, няма хотели, няма сгради, няма каквото и да било. И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел – една колиба, без да мине съответната процедура по екологичното законодателство. Така че, лично аз истински се надявам и тези, които ще се радват, или тези, които мислят, че нещо нередно се прави, да се обединим върху две неща – природата, дърветата, парка Пирин – ще ги пазим така, както трябва“, подчерта министър-председателят.\r\nТова са двете неща, които всички трябва да отстояваме. Просто различен беше пътят, по който искахме да стигнем до това решение, което всички подкрепяме – за втория лифт в Банско, посочи премиерът Борисов.", "date": "2017.12.28", "title": "Премиерът Бойко Борисов: Правителството е за втори лифт над Банско, но нищо в Пирин няма да се прави без съответните процедури по екологичното законодателство"}
{"url": "http://www.focus-news.net/news/2017/12/28/2471613/kyustendil-461-patsienti-sa-obsluzheni-ot-filialite-na-speshniya-tsentar-prez-pochivnite-dni.html", "text": "461 пациенти са обслужени от филиалите на „Спешен център” – Кюстендил, през почивните и празничните дни. Това съобщи за Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите й се отчита намаление на травмите, битовия травматизъм и катастрофите. Отчетена е стандартна заболеваемост – хипертонични кризи, сърдечни и бъбречни кризи. 234 пациенти са обслужени от спешните екипи на адрес, а останалите са прегледани в условията на амбулаторен прием. Само за град Кюстендил са обслужени по домовете 91 пациенти, а в Дупница - 80 души. „Всички екипи от филиалите са си свършили работата без инциденти, без напрежение и без проблеми от техническо и автомобилно естество”, каза д-р Анелия Георгиева.\r\nВенцеслав ИЛЧЕВ", "date": "2017.12.28", "title": "Кюстендил: 461 пациенти са обслужени от филиалите на Спешния център през почивните дни"}
{"url": "http://www.focus-news.net/news/2017/12/28/2471614/pernik-s-torta-i-priyatni-emotsii-izpratiha-2017-godina-malkite-shampioni-po-borba-kam-sk-minyor.html", "text": "С вкусна торта и приятни емоции изпратиха 2017 година малките шампиони по борба към СК „Миньор“. Сладкото изкушение беше по предложение на кмета на Община Перник Вяра Церовска и нейния заместник Денислав Захариев, които поздравиха момчета за добрите резултати през годината. Това съобщиха от пресцентъра на Общината.\r\nВъпреки строгият хранителен режим, към който се придържат малките шампиони, този път бяха  привлечени от сладкото предизвикателство. Малчуганите бяха придружени от техните треньори, начело със световния и европейски шампион по борба класически стил Иво Ангелов. По традиция той връчи на младите надежди по борба поощрителни парични награди от по 100 лв. Паричните отличия отидоха при медалистите от Републиканското първенство по борба – Антонио Гаврилов, Християн Петров, Владислав Славчев и Роберто Владов. \r\n„Бъдете живи и здрави и догодина да има повече шампиони. Пожелавам ви да бъдете изпълнителни не само в залата, но и вкъщи, и в училище. Разбира се и по-малко контузии“, с тези думи се обърна Ангелов към момчетата, с които не скри, че се гордее от постигнатите резултати.", "date": "2017.12.28", "title": "Перник: С торта и приятни емоции изпратиха 2017 година малките шампиони по борба към СК „Миньор“"}
{"url": "http://www.focus-news.net/news/2017/12/28/2471615/mariya-zaharova-afganistanskiyat-filial-na-islyamska-darzhava-veche-kontrolira-napalno-reditsa-selishta-v-severnata-chast-na-stranata.html", "text": "Прес-секретарят на руското министерство на външните работи Мария Захарова съобщи, че афганистанското разклонение на „Ислямска държава“ вече напълно контролира редица селища в северната част на републиката, предава ТАСС.\r\n„Повишено притеснение предизвиква ситуацията в северната част на Афганистан, където афганистанския т.нар. „филиал“ на „Ислямска държава“ вече напълно контролира редица селища и не изоставя опитите да се закрепи в пограничните със страните от Централна Азия северни области на Афганистан“, подчерта Захарова.  Виктор Турмаков", "date": "2017.12.28", "title": "Мария Захарова: Афганистанският „филиал“ на „Ислямска държава“ вече контролира напълно редица селища в северната част на страната"}
{"url": "http://www.focus-news.net/news/2017/12/28/2471616/daniela-saveklieva-gerb-ot-nachaloto-na-mandata-si-narodnoto-sabranie-e-prielo-72-zakonoproekta-181-resheniya-i-2-deklaratsii.html", "text": "От началото на мандата си Народното събрание е приело 72 законопроекта, 181 решения и 2 декларации. Това каза на пресконференция Даниела Савеклиева, народен представител от Парламентарната група на на ПП ГЕРБ и областен координатор на партията за Благоевград, предаде репортер на Радио „Фокус“ – Пирин. „От 19 април до 21 декември са постъпили 164 законопроекта, като 91 от тях са внесени от народни представители. Проектите за решение са 170, от които 153 са на депутати. Имаме 92 пленарни заседания от началото на мандата, като 3 от тях бяха извънредни. В комисиите, в които членувам аз, в Комисията по бюджет и финанси сме разгледали 58 законопроекта и 26 - в Комисията по икономическа политика и туризъм“, каза още Савеклиева. \r\nНародният представител добави, че един от важните законопроекти, на които тя е и един от вносителите, касае контрола върху наркотичните вещества и прекурсорите. „Този законопроект е свързан с едни уплътнения, които се използват в автомобилната промишленост и които съдържат някаква малка част наркотични вещества. Реално тези смеси се внасят от страни като Германия, но от тях на практика е невъзможно да се извлекат наркотичните вещества или прекурсор. Законът беше важен, защото вече има един много голям завод край Димитровград, има инвестиционни намерения за изграждането на такъв завод и край Плевен, затова трябваше да регламентираме използването на тези смеси. Искахме и становище от Министерството на здравеопазването по казуса“, добави Савеклиева. \r\nДаниела Савеклиева допълни, че един от последните законопроекти, който са внесли точно преди ваканцията, на който също тя е вносител, е Законът за доброволчеството. „Ако си спомняте, може би вече три мандата този закон тръгва да влиза за разглеждане в парламента, но все не се случваше. Този закон е важен, защото отговаря на обществените нагласи и в крайна сметка напоследък и хората, които се занимават с доброволчество, и организациите, са страшно много. Поради тази причина е необходимо да има регламент за това как да действат те“, заяви Савеклиева. \r\nТя коментира, че през изминалите месеци са били проведени и много срещи с различни делегации, част от които са били свързани с предстоящото ни председателство на Съвета на Европейският съюз. Според Савеклиева първата половина на следващата година ще е много важна за България. „Отговорността за нас е голяма, но на едно от последните ни заседания ресорният министър Лиляна Павлова ни увери, че организацията за европредседателството върви добре, като дори е към своя край. Именно затова може да кажем, че няма никакви притеснения относно това как ще протече председателството ни“, каза Савеклиева. \r\nЛивия НИНОВА", "date": "2017.12.28", "title": "Даниела Савеклиева, ГЕРБ: От началото на мандата си Народното събрание е приело 72 законопроекта, 181 решения и 2 декларации"}
{"url": "http://www.focus-news.net/news/2017/12/28/2471617/s-275-se-uvelichava-tsenata-na-prirodniya-gaz-ot-1-yanuari-2018-g.html", "text": "Комисията за енергийно и водно регулиране (КЕВР) утвърди цената на природния газ за първото тримесечие на 2018 г., съобщиха от пресцентъра на КЕВР.\r\nКомисията за енергийно и водно регулиране прие решение във връзка с подаденото от „Булгаргаз” ЕАД заявление за утвърждаване на цени за I-то тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа. Тъй като към момента на пазара на природен газ не са налице фактически предпоставки за формиране на конкурентна среда, Комисията регулира цената на природния газ за крайните снабдители и за клиентите, присъединени към газопреносната мрежа, като се произнася с отделни ценови решения за всяко тримесечие на годината.\r\nПри утвърждаване на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\", като взема предвид движението на цената на петрола и на алтернативните на природния газ горива на световните пазари за последните 9 месеца, калоричността на природния газ, както и промените в курса на щатския долар спрямо лева. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.\r\nВ Решението на КЕВР утвърдената цена на природния газ за първото тримесечие, на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 352,65 лв. на 1000 куб. м. или 33,39 лв./MWh (без акциз и ДДС). Тя е с 2,75% по-висока от досегашната цена за ІV-то тримесечие на 2017 г. и е определена въз основа на представените данни и документи и след направени изчисления съгласно прилагания ценови модел. \r\nВ утвърдената от КЕВР цена на природния газ от 352,65 лв. на 1000 куб. м. са включени компонента за услугата „обществена доставка“ по чл. 17, ал. 6 от НРЦПГ в размер на 4,76 лв./1000 nm3, както и компонента \"задължение към обществото\" по чл. 11а, ал. 2 от НРЦПГ от 1,35 лв./1000 nm3, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации. В тази цена не са включени цени за достъп и пренос през газопреносната мрежа и клиентите следва да ги заплащат на крайните снабдители, по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.  \r\nУвеличението на цената на природния газ с 2,75 % няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите  потребители на регулирания пазар.  \r\nРешението на КЕВР за утвърждаване на цената на природния газ за І-то тримесечие на 2018 г. е публикувано на интернет страницата на регулатора.", "date": "2017.12.28", "title": "С 2,75 % се увеличава цената на природния газ от 1 януари 2018 г."}
{"url": "http://www.focus-news.net/news/2017/12/28/2471618/ministar-nikolina-angelkova-shtastliva-sam-che-se-prie-tochkata-za-izgrazhdane-na-vtori-lift-v-bansko-reshenieto-e-izklyuchitelno-vazhno-za-razvitieto-na-regiona.html", "text": "Щастлива съм, че се прие точката за изграждане на втори лифт в Банско, сега всичко е в ръцете на местните хора и най-вече на концесионера. Това каза министърът на туризма Николина Ангелкова на брифинг в Банско във връзка с взетото решение на днешното правителствено заседание за изграждането на втори лифт в града, предаде репортер на Радио „Фокус - Пирин“. \r\n„Аз лично като министър на туризма съм много щастлива, че днес се прие тази точка като изменение и допълнение на съществуващия план за управление на Национален парк „Пирин“ в частта за норми и режими и други свързани подобни дейности. Има, разбира се, уточнение, че всяко инвестиционно намерение, което следва след това като възможности за изграждане на туристическа кабинкова линия или съпътстваща инфраструктура, следва да премине абсолютно всички процедури и като оценка въздействието на околната среда, и относно всичко друго, свързано с действащото европейско и национално законодателство“, каза още тя и уточни, че целта на всички, свързани с проекта, е с развитието на туризма максимално да се опазва и околната среда. \r\n„Но с днешното решение на Министерски съвет се отваря възможността вече да се проведе инвестиционно намерение от страна на концесионера за изграждане на втора кабинкова линия – нещо, което е изключително важно за развитието на Банско. И аз искам изключително много да благодаря на премиера Борисов, на всички колеги и на министър Димов като вносител, че се прие това решение и оттук нататък абсолютно всичко е в ръцете на местните хора и най-вече на концесионера, така че да продължим да развиваме Банско като зимен туристически център. И не само това, ние настоявахме за изграждането на втора кабинкова линия и с оглед превръщането на курорта в целогодишен такъв. Защото една от главните цели на правителството е България на четири сезона, целогодишна туристическа дестинация, а по този начин ще се даде по-екологичен достъп до планината през цялата година“, обясни министър Ангелкова.\r\nЛора КАЛЧЕВА", "date": "2017.12.28", "title": "Министър Николина Ангелкова: Щастлива съм, че се прие точката за изграждане на втори лифт в Банско, решението е изключително важно за развитието на региона"}
{"url": "http://www.focus-news.net/news/2017/12/28/2471619/politico-tereza-mey-shte-provede-prez-yanuari-2018-g-sreshta-s-emanyuel-makron.html", "text": "Британският министър-председател Тереза Мей ще проведе среща с френския президент Еманюел Макрон през януари, докато страната ѝ се подготвя за преговорите за Брекзит относно търговията и преходния период, предава  Politico.\r\nСпоред запознат британски източник точната дата и мястото все още не са определени, но предвид, че Тереза Мей посети Макрон в Париж през юни, най-вероятно френският президент ще трябва да отпътува за Лондон според дипломатическия протокол. \r\nМакрон за последно посети Мей на ул. „Даунинг Стрийт“ №10 през февруари, когато бе кандидат-президент. Двамата след това са се срещали на няколко пъти по време на срещи на ЕС на високо равнище.  Виктор Турмаков", "date": "2017.12.28", "title": "Politico: Тереза Мей ще проведе през януари 2018 г. среща с Еманюел Макрон"}
{"url": "http://www.focus-news.net/news/2017/12/28/2471620/prezidentat-rumen-radev-i-saprugata-mu-desislava-radeva-shte-sa-pochetni-gosti-na-prezidenta-na-avstriya-za-novogodishniya-kontsert-na-vienskata-filharmoniya.html", "text": "В първия ден на Новата 2018 година българският държавен глава Румен Радев и съпругата му Десислава Радева ще посетят Виена по лична покана на федералния президент на Република Австрия Александър Ван дер Белен. Двамата ще са почетни гости на световноизвестния Новогодишен концерт на Виенската  филхармония в златната зала на „Музикферайн“. Това съобщиха от прессекретариата на държавния глава.\r\nПрезидентът Александър Ван дер Белен отправи поканата си още през септември т.г. в Малта по време на форума на групата „Арайолуш“. Тогава двамата държавни глави проведоха своята първа двустранна среща.   \r\nДатиращ от далечната 1939 година, новогодишният концерт на Виенската филхармония е признат като един от най-известните новогодишни концерти за класическа музика в света, който събира видни представители на виенското общество и почитатели на творчеството на фамилия Щраус от цял свят. Излъчва се на живо по телевизиите на близо 100 държави, като събира милиони зрители.   \r\nВъв Виена държавният глава Румен Радев ще проведе работна среща с австрийския президент Александър Ван дер Белен и президента на Република Естония Керсти Калюлайд в контекста на срещата на „Триото“ на председателството на Съвета на Европейския съюз.", "date": "2017.12.28", "title": "Президентът Румен Радев и съпругата му Десислава Радева ще са почетни гости на президента на Австрия за Новогодишния концерт на Виенската филхармония"}
{"url": "http://www.focus-news.net/news/2017/12/28/2471621/informatsionen-film-razyasnyava-na-shofyorite-kakvo-tryabva-da-predpriemat-za-bezopasnostta-si-pri-intsident-v-tunel.html", "text": "Информационен филм разяснява на шофьорите какво трябва да предприемат за безопасността си в случай на пътен инцидент в тунел, съобщиха от пресцентъра на Агенция \"Пътна инфраструктура\" (АПИ). АПИ подготви близо 3-минутен видеоматериал, за да може шофьори и пътници да са запознати с последователността на действията, които трябва да извършат без паника при евентуална катастрофа или пожар в голямо пътно съоръжение. Ремонтираните тунели „Витиня“ и „Ечемишка“ на автомагистрала „Хемус“ са с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент. \r\nТова, което всеки трябва да знае е, че в ремонтираните тунели през 150 метра има аварийни SOS станции. Те са с телефон и пожарогасители. При пожар първото, което шофьорът трябва да направи е да подаде сигнал, натискайки бутона до SOS станцията. До него има и телефон за връзка с дежурния диспечер, който чрез системата за видео наблюдение веднага локализира точното място и подава сигнала към тел. 112. Автоматично се задействат светофарната уредба и пътните знаци за спиране на движението. Включва се и вентилационната система.\r\nСпоред експертите при възникването на пожар първите 10 минути са най-важни за потушаването му и затова шофьорът с пожарогасителя от автомобила или от SOS станцията е необходимо да се опита да го изгаси. Без паника хората се евакуират, а автомобилите се оставят със спрени двигатели. Задължително аварийната лента трябва да е свободна, за да може пожарни и линейки да стигнат бързо и безпрепятствено до мястото на инцидента и да окажат нужната помощ. \r\nИнформационното видео е публикувано на интернет страницата на Агенция „Пътна инфраструктура“ - www.api.bg.", "date": "2017.12.28", "title": "Информационен филм разяснява на шофьорите какво трябва да предприемат за безопасността си при инцидент в тунел"}
{"url": "http://www.focus-news.net/news/2017/12/28/2471622/razgrad-vazstanoveno-e-dvizhenieto-po-pat-i-2-ruse-shumen-v-rayona-na-razgrad.html", "text": "Възстановено е движението по път I-2 Русе – Шумен в района на град Разград. Това съобщиха от пресцентъра на Агенция \"Пътна инфраструктура\".", "date": "2017.12.28", "title": "Разград: Възстановено е движението по път I-2 Русе – Шумен в района на Разград"}
{"url": "http://www.focus-news.net/news/2017/12/28/2471623/daniela-saveklieva-gerb-problemat-sas-zatvaryaneto-na-depata-za-otpadatsi-e-dosta-seriozen-no-pravitelstvoto-nyama-da-go-ostavi-nereshen.html", "text": "Проблемът със затварянето на депата за отпадъци е доста сериозен, но правителството няма да го остави нерешен. Това каза на пресконференция в Благоевград Даниела Савеклиева, народен представител и Областен координатор на ПП ГЕРБ – Благоевград, предаде репортер на Радио „Фокус“ – Пирин. По думите ѝ този казус засяга твърде много хора не само от Благоевград и Симитли, но и от други краища на страната, затова е важно да се намери решение. „Лично аз не съм чак толкова притеснена за проблема и мисля, че ще бъде намерено решение за него. Още повече, че кметът на Благоевград д-р Атанас Камбитов е изключително деен в тази ситуация, като коментираме и всяка стъпка, която предприема“, каза още Савеклиева. Тя добави, че решението на проблема трябва да стане максимално бързо, но има процедури, които трябва да бъдат спазени. \r\nЛивия НИНОВА", "date": "2017.12.28", "title": "Даниела Савеклиева, ГЕРБ: Проблемът със затварянето на депата за отпадъци е доста сериозен, но правителството няма да го остави нерешен"}
{"url": "http://www.focus-news.net/news/2017/12/28/2471624/asahi-shimbun-yaponiya-smyata-da-transformira-svoya-helikopteronosach-izumo-v-samoletonosach.html", "text": "Японското правителство смята, да трансформира хеликоптероносача „Изумо“ на въоръжение в националния флот  в самолетоносач, способен да пренася стелт-изтребители Ф-35Б, пише  Asahi Shimbun.\r\nНяколко високопоставени служители от японското министерство на отбраната съобщават, че в момента се обмисля възможността най-големият боен кораб на Япония – „Изумо“, с дължина от 248 метра, да се пригоди за писта за самолети. Това обаче може да предизвика конфликт с японската отбранителна политика, както и притеснения, че ще влоши отношенията с Китай. \r\nВ момента министерството подготвя да издаде до края на 2018 г. новата средносрочна отбранителна програма на страната и се очаква в нея да се постави като възможност превъоръжаването на кораба. \r\nЕдно от предложенията е „Изумо“ да бъде обявен за „отбранителен самолетоносач“, който да има задачата да защитава близките острови като спорните в Източнокитайско море.  Служителите от министерството на отбраната признават затруднения при дефинирането каква е разликата между отбранителен и настъпателен самолетоносач. По тази причина е възможно корабът да бъде назован с абсолютно нова терминология, когато бъде пригоден на него да кацат и излитат изтребители. \r\nПрез последния период правителството на министър-председателя Шиндзо Абе одобри закупуването на нови оръжия, които размиват границата между отбранително и настъпателно.  Виктор Турмаков", "date": "2017.12.28", "title": "Asahi Shimbun: Япония смята да трансформира своя хеликоптероносач „Изумо“ в самолетоносач"}
{"url": "http://www.focus-news.net/news/2017/12/28/2471625/kyustendil-kmetovete-i-kmetskite-namestnitsi-na-selata-ot-obshtinata-sa-proveli-poslednoto-si-za-godinata-zasedanie.html", "text": "Кметовете и кметските наместници на селата от община Кюстендил са провели последното си за годината заседание. Това съобщи за Радио „Фокус” – Кюстендил Огнян Янев, кмет на село Стенско. По думите му на заседанието е присъствал и кметът на Община Кюстендил Петър Паунов, който е отправил пожелание за успешна 2018 година. Кметовете на селата са били уведомени, че по график в населените места започва подмяна на уличните осветителни тела. По време на съвещанието е бил обсъден и въпросът с програмата по отношение на трудовата заетост, като засега все още няма такава и от 2018 година ще бъде уточнено набирането на безработни, които да бъдат включени в реализацията й. От „Бюрото по труда” в Кюстендил търсят желаещи от селата за работа в чужбина. \r\n„Зам.- кметът на Община Кюстендил Росица Плачкова ни запозна с реализирания проект за достъпни зони до Скакавишкия водопад. В рамките на проекта ще бъде заснет филм, в тази връзка тя апелира към нас да съберем информация със забележителностите в региона, които да бъдат включени във филма”, каза Огнян Янев.\r\nВенцеслав ИЛЧЕВ", "date": "2017.12.28", "title": "Кюстендил: Кметовете и кметските наместници на селата от общината са провели последното си за годината заседание"}
{"url": "http://www.focus-news.net/news/2017/12/28/2471626/brifing-za-predprietite-ot-politsiyata-merki-vav-vrazka-s-predstoyashtite-novogodishni-praznitsi-shte-se-provede-v-sgradata-na-sdvr-na-29-dekemvri.html", "text": "Брифинг за предприетите от полицията мерки във връзка с предстоящите новогодишни празници ще се проведе в сградата на СДВР на 29 декември, от 11.00 часа, в сградата на СДВР (ул. „Антим I“ № 5). Това съобщиха от пресцентъра на МВР. В брифинга ще участват началникът на отдел „Охранителна полиция“ - комисар Борислав Муеров, началникът на отдел „Пътна полиция“-  комисар Тенчо Тенев, и представил на сектор „Контрол на общоопасните средства“ при СДВР, както и Мирослав Йотов от  ГД “Контрол на пазара”- ДАМТН. Те ще предоставят информация за предприетите мерки по охрана на обществения ред и организация на движението във връзка с предстоящите новогодишни празници, както и съвети за безопасно използване на пиротехнически изделия.", "date": "2017.12.28", "title": "Брифинг за предприетите от полицията мерки във връзка с предстоящите новогодишни празници ще се проведе в сградата на СДВР на 29 декември"}
{"url": "http://www.focus-news.net/news/2017/12/28/2471627/euronews-desetki-sa-evakuirani-ot-vlak-v-holandiya-zaradi-samnitelna-situatsiya.html", "text": "Международен влак, превозващ 85 пътници е евакуиран в холандския град Олдензаал, след като спешните служби са реагирали на „съмнителна ситуация“, предава  EuroNews.\r\nПолицията в Олдензаал съобщава, че полицейски кучета са качени на влака, за да търсят съмнителни предмети, но отказа да излезе с допълнителни детайли за случващото се. \r\nКралската холандска жандармерия, която следи националната сигурност, също участва в разследването. \r\n„Полицията разследва съмнителна ситуация на влак. Като предпазна мярка, пътниците са евакуирани от него. Разследваме какво точно се случва“, съобщава холандската полиция на профила си в социалната мрежа „Туитър“.\r\nПолицията отказа да коментира данните, че реагира, след като е получила застрашително писмо.  Виктор Турмаков", "date": "2017.12.28", "title": "EuroNews: Десетки са евакуирани от влак в Холандия заради „съмнителна ситуация“"}
{"url": "http://www.focus-news.net/news/2017/12/28/2471628/kmetat-na-bansko-georgi-ikonomov-garantiram-che-shte-badat-spazeni-vsichki-ekologichni-normi-kasaeshti-investitsionniya-namereniya-za-vtorata-kabinka-ili-optimizatsiya-na-ski-zonata.html", "text": "Гарантирам, че ще бъдат спазени всички екологични норми, касаещи инвестиционния намерения за втората кабинка или оптимизация на ски зоната. Това каза на брифинг кметът на Банско Георги Икономов, предаде репортер на Радио „Фокус“ – Пирин. „Явно е, че Банско е известно място за туризъм и извън пределите на България, любимо място за почивка е на много хора от Европа“, обясни Икономов. „Искам да благодаря на цялото правителство, най-вече на премиера Бойко Борисов, за това, че се взе днешното решение. То е изключително важно, правилно и полезно за целия регион. Благодарностите са от името на цялата Община. Искам да уверя министър-председателя, че зад това негово решение стоят всички кметове и цялата благоевградска област“, каза той и допълни, че взетото решение е правилно.   „Конкретно решението изглежда, че касае Банско, но всъщност не касае само нас. Това е едно отношение към ски спорта и развитието на зимния туризъм в цяла България. Разбира се, това е една първа стъпка, но може би най-важната, защото оттук насетне предстоят дълги процедури“, поясни кметът. „Както каза министърът на туризма Николина Ангелкова, всяко инвестиционно предложение за напред, което се направи във връзка с втората кабинка или оптимизация на ски зоната ще минава през всички оценки за въздействие на околната страна, каквито се изискват според закона. Това ще бъде гарантирано. Аз като кмет и от името на Общинския съвет, надявам се да не възразят, ще гарантираме, че ще бъдат спазени всички екологични норми и няма да бъде отсечено нито едно дърво повече от това, което е необходимо“, каза още Георги Икономов. „Изключително доволен съм от решението, за което настояваме повече от 8 години. Благодаря за ясната и конкретна обществена позиция на премиера Бойко Борисов и на цялото правителство“, добави Икономов.", "date": "2017.12.28", "title": "Кметът на Банско Георги Икономов: Гарантирам, че ще бъдат спазени всички екологични норми, касаещи инвестиционния намерения за втората кабинка или оптимизация на ски зоната"}
{"url": "http://www.focus-news.net/news/2017/12/28/2471629/granichna-politsiya-smolyan-s-14-poveche-sa-preminalite-prez-shestte-gkpp-na-balgaro-gratskata-granitsa-za-2017-g-spryamo-predhodnata-godina.html", "text": "а 2017 година през шестте гранични контролно-пропусквателни пункта (ГКПП) на българо-гръцката граница са извършени гранични проверки на преминалите приблизително 13 милиона души и 5 милиона моторни превозни средства. Забелязва се увеличение на преминали лица и МПС към края на ноември спрямо същия период на 2016 година с около 14 %. Това съобщиха от Регионална дирекция „Гранична полиция“ – Смолян.\r\nПрез периода от общия обем преминавания ГКПП-Кулата/Промахон е осигурявал  53% от общия трафик, на следващо място се нареждат ГКПП-Маказа– 25% /леки и лекотоварни/, ГКПП-Капитан Петко войвода с 9%, ГКПП-Илинден с 7%, ГКПП-Ивайловград с 4% и ГКПП-Златоград с 2%.\r\nЗабелязва се тенденция, че най-засилено е движението през летния туристически сезон, като през ГКПП на българо-гръцката граница са извършени гранични проверки на  преминалите приблизително 8 милиона души и 3 милиона превозни средства.\r\nНай-интензивно е движението през почивните и празничните дни, като имайки предвид капацитета на наличната инфраструктура на ГКПП и максималната им пропускателна способност, както и предприетите мерки от страна на Европейския съюз за засилване на контрола, с цел ограничаване на движението на лица съпричастни към терористична дейност в определени моменти, се стигаше до натрупване в зоните на ГКПП.\r\nПрез 2017 продължи съвместната дейност в подпомагане Областна администрация Смолян в подготовката за изграждане на дълго очаквания нов граничен пункт Рудозем – Ксанти.", "date": "2017.12.28", "title": "„Гранична полиция“ – Смолян: С 14 % повече са преминалите през шестте ГКПП на българо-гръцката граница за 2017 г. спрямо предходната година"}
{"url": "http://www.focus-news.net/news/2017/12/28/2471630/blagoevgrad-11-grupi-ot-kvartalite-na-grad-petrich-se-vklyuchvat-v-stanchinarski-igri-2018.html", "text": "11 групи от кварталите на град Петрич се включват в „Станчинарски игри” 2018, съобщиха от пресцентъра на Община Петрич. Традиционната и изключително атрактивна проява ще бъде на 1 януари 2018 г., започва в 11.00 часа на сцена срещу сградата на Община Петрич. По данни на ръководителите на станчинарски групи, общият брой участници се очертава да бъде над 800 души. Всички ще се представят в дефиле, преди да излязат на сцената. Маршрутът, по който групите ще се движат започва от кръстовището на ул. “Яне Сандански“ и “Цар Борис ІІІ“ (до сградата на бившия ресторант „Ален мак”) по ул. “Цар Борис ІІІ“ (покрай търговски комплекс ГУМ) към кръговото кръстовище пред сградата на Община Петрич. Според регламента и тази година, качвайки се на сцената всяка една станчинарска група разполага с 20 минути, за да представи своите маски, персонажи, обреди и обичаи, хореография на русалиите. Всичко се включва в крайната оценка на журито за цялостна изява. Освен класираните на първите три места групи, ще бъдат връчени и шест специални награди. Всички групи ще бъдат удостоени с грамота за участие, а първите три и с плакет. За цялостната организационно-техническа подготовката станчинарските групи получават финансово подпомагане от Община Петрич. При провеждането на станчинарските игри не се допуска използването на остри метални предмети, пиротехнически средства, както и уреди и предмети, застрашаващи живота и здравето на участниците и публиката. Това е уточнено на проведена предварително работна среща с ръководителите на станчинарски групи в Петрич.", "date": "2017.12.28", "title": "Благоевград: 11 групи от кварталите на град Петрич се включват в „Станчинарски игри” 2018"}
{"url": "http://www.focus-news.net/news/2017/12/28/2471631/evrokomisaryat-korina-kretsu-v-bansko-zaedno-shte-rabotim-da-namerim-balansa-mezhdu-dvete-neshta-razvitie-i-spazvane-na-ekologichnoto-zakonodatelstvo.html", "text": "Заедно ще работим да намерим баланса между двете неща – развитие и спазване на екологичното законодателство. Това каза на брифинг в Банско Корина Крецу, комисаря по регионално развитие към Европейската комисия, предаде репортер на Радио „Фокус“ – Пирин. Крецу заяви, че се радва, че е в Банско, където прекарва почивните си дни. „Изключително щастлива съм от днешното решението на Министерски съвет, с което ще се позволи едно бъдещо по-голямо развитие на региона. За мен като европейски комисар по регионална политика е изключително важно развитието на регионите. Радвам се за Банско. В момента в града искам туристи от Сърбия, Македония, Гърция, Румъния. Стискам палци не само на Банско, а и на цяла България за предстоящото председателство на Съвета на ЕС“, заяви Корина Крецу. \r\nНа въпрос вижда ли проблеми с екологията в НП „Пирин“ от това, което е видяла през тези дни, Крецу коментира: „ Участвала съм в дискусии с четирима министри от правителството на България по отношение на подобни проблеми, които касаят и се отнасят както за развитието на инфраструктурни обекти и за развитието на България като цяло – включително и магистрала „Струма“, така и за запазване на природата и околната среда“. „Това е важен въпрос за всички и заедно ще работим в посока да намерим баланса между двете неща – развитие и спазване на екологичното законодателство и опазване на природата“, обясни еврокомисарят.  \r\nЛора КАЛЧЕВА", "date": "2017.12.28", "title": "Еврокомисарят Корина Крецу в Банско: Заедно ще работим да намерим баланса между двете неща – развитие и спазване на екологичното законодателство"}
{"url": "http://www.focus-news.net/news/2017/12/28/2471632/pazardzhik-nyama-postradali-ot-piratki-i-foyerverki-hora-koito-da-sa-potarsili-pomosht-v-speshnoto-otdelenie-na-mbal-v-grada-po-vreme-kolednite-praznitsi.html", "text": "В Спешното отделение към МБАЛ-Пазарджик по време на почивните дни по коледните празници не са потърсили медицинска помощ хора, пострадали от пиратки и фойерверки, съобщиха за Радио „Фокус“-Пазарджик от МБАЛ-Пазарджик. \"Както всяка година, по празниците има повече работа. Всичко тече по обичайния начин. Медицинските служители работят по график и без прекъсване в почивните, и празнични дни, като осигуряват достъп на всеки, нуждаещ се от спешна медицинска помощ\", посочиха още от болницата.\r\nСветлана ЕЛЕНКИНА", "date": "2017.12.28", "title": "Пазарджик: Няма пострадали от пиратки и фойерверки хора, които да са потърсили помощ в Спешното отделение на МБАЛ в града по време коледните празници"}
{"url": "http://www.focus-news.net/news/2017/12/28/2471633/tolo-news-prezidentat-na-afganistan-naredi-palno-razsledvane-na-atentata-v-kabul.html", "text": "Президентът на Афганистан Ашраф Гани осъди самоубийствения атентат в Кабул, довел до смъртта на най-малко 40 души, предава  Tolo News.\r\n„Терористичните групировки и тези, които ги подкрепят, трябва да знаят, че народът на Афганистан е обединен и стои твърдо срещу плана, скроен от враговете му. Тези подли атаки няма да сломят афганистанския народ“, съобщава афганистанското президентство на страницата си в социалната мрежа „Туитър“. Президентът Гани е инструктирал властите да разследват нападението и да обърнат сериозно внимание на ранените и на семействата на жертвите. \r\nСъщевременно и американският посланик в Кабул Джон Р. Бейс осъди терористичното нападение. „Силно осъждам днешното ужасяващо нападение срещу цивилните в Кабул. Оставаме убедени, че правителството на Афганистан и народът му, подкрепяни от техните приятели и партньори, ще победят стоящите зад това ужасно деяние“, заяви дипломатът. Виктор Турмаков", "date": "2017.12.28", "title": "Tolo News: Президентът на Афганистан нареди пълно разследване на атентата в Кабул"}
{"url": "http://www.focus-news.net/news/2017/12/28/2471634/ombudsmanat-maya-manolova-se-sreshtna-s-upravitelya-na-noi-shte-predlozhi-tekstove-v-zashtita-pensionnite-prava-na-minyorite.html", "text": "Омбудсманът Мая Манолова ще инициира промяна в Кодекса за социално осигуряване (КСО), с която да бъде защитено правото на пенсия на съкратените миньори от ликвидирани рудници. Това стана ясно днес, след срещата на националния обществен защитник с управителя на Националния осигурителен институт (НОИ) Ивайло Иванов, подуправителя Весела Караиванова и експерти от осигурителния институт. В срещата участваха и представители на съкратените миньори. Това съобщиха от пресцентъра на Омбудсмана на Р България.\r\nНеобходимостта от промяната възникна след като стана ясно, че от 1 януари 2018 г. влиза в сила изменение в КСО, така че, вече съкратените миньори от затворените мини не могат да се пенсионират. На 23 декември т. месец минни работници се събраха пред Общината в гр. Кюстендил, за да изразят несъгласието си с отнетото им социално право. Те поканиха омбудсмана и й представиха проблема, а тя се ангажира да се срещне с управителя на НОИ веднага след коледните празници.    \r\nНа срещата днес от осигурителния институт заявиха, че до средата на януари следващата година ще бъде изготвен финансов анализ за засегнатите от промяната случаи, въз основа на който биха могли да бъдат предложени законодателни промени в защита пенсионните права на съкратените миньори от ликвидираните рудници.", "date": "2017.12.28", "title": "Омбудсманът Мая Манолова се срещна с управителя на НОИ, ще предложи текстове в защита пенсионните права на миньорите"}
{"url": "http://www.focus-news.net/news/2017/12/28/2471636/metodi-chimev-kmet-na-dupnitsa-obshtinata-izprashta-edna-dobra-2017-godina.html", "text": "Община Дупница изпраща една добра 2017 година. Това заяви пред Радио „Фокус” – Кюстендил кметът на Дупница Методи Чимев. „Първо, като кмет, ще си кажа мнението, имайки предвид, че все пак понякога ангажиментите на длъжностното лице и човека са по-различни. Това, което трябваше да направим, беше основното в посока подготовка за реализиране на предстоящите проекти”, посочи Методи Чимев. По думите му става въпрос за проекти, които са от изключителна важност в инфраструктурно отношение за общината. \r\n„Имайки предвид проблемите, които стоят пред града и пред населените места на територията на общината, друга важна тема е проблемът с регламентирано място за депониране на битови отпадъци. Тема, която касае не само Община Дупница, но и съседните общини, общо 6. Като цяло нещата, мисля, че се получават добре. Резултатите са налице, финансирането в посока осигуряване на реализирането на проектите вече е факт”, допълни Методи Чимев. Той уточни, че има сключени договори и нещо, а в последните дни на месец декември с решение на Министерски съвет е осигурено дофинансиране на голяма част от тези проекти. Става въпрос за финансов ресурс за подмяна на водопровод и канализация. \r\n„Смело мога да заявя, че приключваме годината с усещане за добре свършена работа. Като човек, ако ми позволите да довърша, бих казал, че винаги има неща, които търпят промяна и е необходимо да бъдат донаправени, но все пак си давам сметка, че понякога нашите желания са повече от възможностите”, каза още Методи Чимев.\r\nВенцеслав ИЛЧЕВ", "date": "2017.12.28", "title": "Методи Чимев, кмет на Дупница: Общината изпраща една добра 2017 година"}
{"url": "http://www.focus-news.net/news/2017/12/28/2471637/kyustendil-patnite-nastilki-v-regiona-sa-mokri-na-mesta-vali-slab-dazhd.html", "text": "Пътните настилки в Кюстендил и региона са мокри, на места вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Проходими при зимни условия са пътищата в областта. \r\nЗабранено е движението на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Отсечките са сигнализирани с пътни знаци, като временната организация е в сила до 3 януари 2018 г.\r\nС нормална интензивност е движението по автомагистрала „Струма” и главен път Е-79. Слабо натоварен е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.28", "title": "Кюстендил: Пътните настилки в региона са мокри, на места вали слаб дъжд"}
{"url": "http://www.focus-news.net/news/2017/12/28/2471638/mariya-zaharova-obvineniyata-sreshtu-bashar-asad-v-terorizam-nyamat-pravna-osnova.html", "text": "Според прес-секретаря на руското външно министерство Мария Захарова изказванията на президента на Турция Реждеп Тайип Ердоган, че сирийският му колега  Башар Асад е терорист, нямат никаква правна основа, предава ТАСС.\r\n„Що се отнася до това, че президентът на Турция нарича сирийския държавен глава терорист, то представителите на сирийското правителство се намират в ООН и само заради това такива изказвания, дори без допълнителни оценки и аргументи, нямат под себе си никаква правна основа“, отбеляза Захарова. „За моралната съставна няма да говоря. От правна гледна точка подобни заявления са безоснователни“, допълни дипломатът.\r\nПо-рано президентът на Турция, по време на посещението си в Тунис, заяви, че „няма възможност за сътрудничество с Асад“, който според него „уби приблизително милион свои граждани“.  Виктор Турмаков", "date": "2017.12.28", "title": "Мария Захарова: Обвиненията срещу Башар Асад в тероризъм нямат правна основа"}
{"url": "http://www.focus-news.net/news/2017/12/28/2471639/pri-izgubvane-ili-unishtozhavane-na-trudova-knizhka-nova-shte-se-izdava-vaz-osnova-na-pismeno-zayavlenie-deklaratsiya.html", "text": "Работниците и служителите ще подават писмено заявление-декларация за издаване на нова трудова книжка в съответната дирекция “Инспекция по труда“. Тези промени в Наредбата за трудовата книжка и трудовия стаж, които са част от административната реформа на кабинета, бяха приети от правителството. Досега документът се издаваше въз основа на молба. Това съобщиха от правителствената информационна служба.\r\nПисменото заявление-декларация се подава, когато трудовата книжка е изгубена или унищожена. В него са посочва кой е изгубил документа (работникът/служителят или работодателят) и се посочват данни за работодателите, при които е работило лицето.", "date": "2017.12.28", "title": "При изгубване или унищожаване на трудова книжка, нова ще се издава въз основа на писмено заявление-декларация"}
{"url": "http://www.focus-news.net/news/2017/12/28/2471640/ombudsmanat-maya-manolova-po-vreme-na-predsedatelstvoto-shte-organiziram-forum-za-dvoyniya-standart-na-hranite.html", "text": "В рамките на Председателството, ще организирам форум, посветен на двойния стандарт на храните. Това каза омбудсманът Мая Манолова в интервю за Агенция „Фокус“. „Необходими са законодателни промени, създаването на европейска директива, с която да се забрани да се продават стоки от една и съща известна марка, но с различно качество в различните точки на европейския пазар“, заяви тя. „Надявам се около каузата за промяна в законодателството да се обединят страните от Вишеградската четворка и България, Румъния, Гърция, Словения и Хърватия. Тоест над 100 млн. са европейските граждани, които са засегнати от това неравно третиране“, коментира омбудсманът. „Мисля, че е изключително несправедливо и разгневява хората обстоятелството, че в България се продават храни на известни марки с по-лоши съставки и на по-високи цени. Това е неравно третиране, дискриминация и удар срещу достойнството на българина“, изтъкна Мая Манолова. „Ние сме не по-малко европейци от всички тези, които живеят в Западна Европа. Този проблем не е само в България, а в още 8 страни от ЕС“, каза още тя.\r\nБиляна ИВАНОВА", "date": "2017.12.28", "title": "Омбудсманът Мая Манолова: По време на Председателството ще организирам форум за двойния стандарт на храните"}
{"url": "http://www.focus-news.net/news/2017/12/28/2471641/nzok-sazdava-organizatsiya-za-da-ne-ostavat-patsienti-bez-lekarstva-prez-novogodishnite-praznitsi.html", "text": "Националната здравноосигурителна каса (НЗОК) създава организация, за да не остават пациенти без лекарства през новогодишните празници, съобщиха от пресцентъра на НЗОК. По-рано днес НЗОК информира гражданите за възникнала повреда, която е довела до прекъсване на достъпа до общите информационни ресурси на Централното управление на институцията и Столичната здравноосигурителна каса. Гражданите, които трябва да заверят протоколи за скъпоструващо лечение, могат да го направят в районната каса и в нейните офиси, независимо от техническия проблем. Столична каса е преминала на ръчна обработка на протоколите, които – след отстраняване на повредата, ще бъдат въведени в Персонализираната информационна система (ПИС). \r\nЗа да се осигури безпроблемното получаване на лекарства, тест-ленти или стоми от страна на здравноосигурените граждани, до възстановяване на нормалното функциониране на ПИС, в Централното управление на НЗОК – ул. „Кричим“ №1, ще бъде обособено едно работно място, което да обслужва пациенти, които трябва да заверят или презаверят рецептурните си книжки. \r\nИ в момента институцията продължава да работи за отстраняване на повредата.", "date": "2017.12.28", "title": "НЗОК създава организация, за да не остават пациенти без лекарства през новогодишните празници"}
{"url": "http://www.focus-news.net/news/2017/12/28/2471642/south-china-morning-post-pekin-othvarli-dannite-che-kitayski-korabi-tayno-prodavat-petrol-na-severna-koreya.html", "text": "Правителството на Китай отхвърли обвиненията, че нарушава санкциите на ООН, продавайки петрол на Северна Корея. По-рано се появиха данни, че китайски кораби извършват нелегална търговия в Жълто море, пише  South China Morning Post.\r\nСпоред данни, получени от американски разузнавателни сателити, китайски и севернокорейски кораби са търгували с петрол в Жълто море във водите между Китай и Корейския полуостров. Според данните на китайските митнически служби не е имало никакъв износ на петрол в Корея през последните месеци. \r\n„Ситуацията, която е спомената, не съществува“, заяви прес-секретарят на китайското министерство на отбраната Ред Гуоцян. Той допълни, че армията на страната му се придържа строго към резолюциите на ООН спрямо Северна Корея.  Виктор Турмаков", "date": "2017.12.28", "title": "South China Morning Post: Пекин отхвърли данните, че китайски кораби тайно продават петрол на Северна Корея"}
{"url": "http://www.focus-news.net/news/2017/12/28/2471643/pazardzhik-patnite-nastilki-po-usoynite-i-planinski-rayoni-v-oblastta-na-mesta-sa-zaledeni-i-obraboteni.html", "text": "Пътните настилки в област Пазарджик са предимно сухи, на места - влажни, а по усойните и планински райони – частично заледени и обработени, съобщи за Радио „Фокус“-Пазарджик дежурният в Областно пътно управление-Пазарджик. Въведено е ограничение за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.", "date": "2017.12.28", "title": "Пазарджик: Пътните настилки по усойните и планински райони в областта на места са заледени и обработени"}
{"url": "http://www.focus-news.net/news/2017/12/28/2471644/afp-amerikanskite-diplomaticheski-predstavitelstva-v-turtsiya-shte-podnovyat-napalno-izdavaneto-na-vizi.html", "text": "Консулските мисии в Турция ще възобновят в пълен капацитет издаването на визи, след като това бе временно прекратено, предизвикано от ареста на служител на едно от консулствата, предава  AFP.\r\n„Турция се придържа към уверенията, отправени към САЩ и в резултат Държавният департамент е убеден, че състоянието на сигурността в страната се е увеличило достатъчно, за да се позволи пълното възобновяване на визовите услуги“, съобщава посолството на САЩ в Анкара в официално свое заявление.  Виктор Турмаков", "date": "2017.12.28", "title": "AFP: Американските дипломатически представителства в Турция ще подновят напълно издаването на визи"}
{"url": "http://www.focus-news.net/news/2017/12/28/2471645/plovdiv-svlachishte-zatrudnyava-dvizhenieto-po-patya-asenovgrad-narechenski-bani.html", "text": "Свлачище затруднява движението по пътя Асеновград – Нареченски бани. Това съобщиха за Радио „Фокус”-Пловдив слушатели, които пътуват в този участък. Скалната маса е паднала на пътя след Бачково, в посока Нареченски бани. Според пътуващите мястото все още не е сигнализирано и е много опасно. Дежурният в Областно пътно управление (ОПУ)-Пловдив увери, че сигнал за проблема е получен в 16.30 часа и тяхна кола вече пътува натам, за да обезопаси мястото.\r\nОт ОПУ съветват шофьорите да шофират с повишено внимание там.\r\nЦветана ТОНЧЕВА", "date": "2017.12.28", "title": "Пловдив:  Свлачище затруднява движението по пътя Асеновград – Нареченски бани"}
{"url": "http://www.focus-news.net/news/2017/12/28/2471646/stara-zagora-byuroto-po-truda-v-kazanlak-obyavi-kam-dneshna-data-10-svobodni-rabotni-mesta-za-lekari.html", "text": "Бюрото по труда в Казанлък обяви към днешна дата 10 свободни работни места за лекари, по 5 за медицински сестри акушерки с висше образование, каза за Радио „Фокус“ Пенка Падарска от Бюрото. Обявено е и едно свободно място за медицински лаборант с висше образование. \r\nТрадиционно на пазара на труда в Казанлък най-търсените работници със средно образование са стругари, машинни оператори-производство на експлозивни вещества, стругари, фрезисти, заварчици, шлайфисти, монтьори. Свободни места има още за шофьори и продавачи, готвачи, обслужващ персонал в магазин и други.\r\nКъм 28 декември значително са намалели обявените в Бюрото по труда свободни работни места. 113 са общо свободните позиции, като от тях 25 са за специалисти с висше образование – 20 от които с медицински профил. Сред хората със средно образование търсените специалности са свързани с машиностроенето – 44. \r\nСлавяна ГАЙДАРОВА", "date": "2017.12.28", "title": "Стара Загора: Бюрото по труда в Казанлък обяви към днешна дата 10 свободни работни места за лекари"}
{"url": "http://www.focus-news.net/news/2017/12/28/2471647/reuters-italianskite-prezident-i-ministar-predsedatel-provedoha-sreshta-predi-razpuskaneto-na-parlamenta.html", "text": "Италианският министър-председател Паоло Джентилони проведе среща с президента Серджо Матарела. Това е първата формална стъпка преди разпускането на парламента, което е необходимо преди насрочването на избори в страната, предава  Reuters.\r\nСлед срещата с Джентилони Матарела трябва да извика председателите на двете камари и да разпусне парламента. След това министър-председателят трябва да определи датата за новите избори, която най-вероятно ще бъде 4 март. \r\nПо-рано Джентилони уточни, че правителството му ще остане на власт до формирането на ново.  Говорейки по време на традиционната конференция за отбелязването на постигнатото от правителството през изминалата година то призова политическите партии да не всяват страхове и да не дават неизпълними предизборни обещания.   Виктор Турмаков", "date": "2017.12.28", "title": "Reuters: Италианските президент и министър-председател проведоха среща преди разпускането на парламента"}
{"url": "http://www.focus-news.net/news/2017/12/28/2471648/tass-libiyskata-natsionalna-armiya-osvobodi-stranata-iztsyalo-ot-islyamska-darzhava.html", "text": "Либийската национална армия, намираща се под командването на фелдмаршал Халифа Хафтар, освободи от „Ислямска държава“ последната контролирана от нея територия в страната, предава ТАСС, позовавайки се на местни медии.\r\nЛибийската национална армия е успяла да освободи от терористите западната част от Бенгази – вторият по големина град в страната.  Агенция „Фокус“ припомня : \r\nСлед свалянето на Муамар Кадафи от власт в Либия през 2011 г. в страната се установи фактическо двувластие между международно признатото правителство и „източния кабинет“. Освен това в страната започнаха да действат няколко терористични групировки, включително и „Ислямска държава“.   Виктор Турмаков", "date": "2017.12.28", "title": "ТАСС: Либийската национална  армия освободи страната изцяло от „Ислямска държава“"}
{"url": "http://www.focus-news.net/news/2017/12/28/2471649/plovdiv-natovareno-e-dvizhenieto-po-osnovnite-napravleniya-v-oblastta.html", "text": "Натоварено е движението по основните направления в Пловдивска област, предаде репортер на Радио „Фокус“ – Пловдив. Най-засилен трафик се отчита по участъка на АМ „Тракия“ в областта,  също по пътищата Пловдив-Карлово и Пловдив-Асеновград-Смолян. Поради интензивното движение е засилено и полицейското присъствие по най-натоварените пътни артерии. Пътните настилки в по-голямата част на областта са влажни, в планинските райони – мокри, но обработени срещу заледяване. Не са постъпвали сигнали за сериозни пътни инциденти в рамките на деня, съобщиха от Областното пътно управление. Опасност от образуването на свлачища има по пътните артерии Смолян-Кричим-Стамболийски, Кричим-Девин, Бачково-Нареченски бани, също в района на проходите Козница и Стражата. Остават валидни ограниченията за движение на МПС над 12 тона през прохода Троян-Кърнаре, по пътя Югово – Лъки – Здравец, в отсечката град Лъки-пътно кръстовище за хижа Момчил юнак и по направлението Поповица-Болярци.\r\nТрафикът на територията на град Пловдив също е изключително интензивен. Задръствания се образуват в централната градска част по булевардите „Цар Борис III Обединител“, „Христо Ботев“ и „Шести септември“. Струпване на автомобили има и по бул. „Пещерско шосе“. Пътните настилки на територията на града са предимно сухи. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2017.12.28", "title": "Пловдив: Натоварено е движението по основните направления в областта"}
{"url": "http://www.focus-news.net/news/2017/12/28/2471650/sliven-mokri-sa-na-mesta-patishtata-v-oblastta.html", "text": "Мокри са на места пътищата на територията на област Сливен. Силен вятър духа в района на Котел. Времето е облачно, a температурите са положителни – от 10 до 13 градуса. Това съобщиха от Областно пътно управление – Сливен.\r\nЗатворени за движение на автомобили над 10 тона са проходите Вратник и Твърдишки.", "date": "2017.12.28", "title": "Сливен: Мокри са на места пътищата в областта"}
{"url": "http://www.focus-news.net/news/2017/12/28/2471651/afp-turskite-diplomaticheski-misii-v-sasht-shte-otmenyat-vizovite-ogranicheniya-za-amerikanski-grazhdani.html", "text": "Турските дипломатически мисии в САЩ ще подновят визовите услуги за американски граждани. Това се случва, след като американските консулства обявиха идентично решение, предава  AFP.\r\n„В рамките на принципа на реципрочността, ограниченията, поставени от нашата страна по визовия режим на американските граждани ще бъдат вдигнати едновременно“, пише в официално заявление на турското посолство във Вашингтон. Това се случва, след като американското посолство в Анкара съобщи, че подновява издаването на визи за турски граждани.  Виктор Турмаков", "date": "2017.12.28", "title": "AFP: Турските дипломатически мисии в САЩ ще отменят визовите ограничения за американски граждани"}
{"url": "http://www.focus-news.net/news/2017/12/28/2471652/smolyan-slab-snyag-vali-na-prohoda-prevala-patishtata-v-oblastta-sa-mokri.html", "text": "Проходими при зимни условия са пътищата в област Смолян. Пътните настилки са мокри, като през нощта с понижението на температурите се очаква на места да има заледени участъци, които превантивно се опесъчават и обработват със сол, съобщиха за Радио „Фокус“ – Смолян от Областно пътно управление – Смолян. Времето е облачно, на прохода Превала вали слаб сняг, а в по-ниските части валежите са от слаб дъжд. \r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Заради повишаване на температурите през последните дни е увеличена опасността от падащи камъни. През деня не са регистрирани инциденти по републиканските пътища в региона. \r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена, движението между селата Кошница и Могилица се осъществява в едната лента. И двата участъка са обозначени с пътни знаци.\r\nНастилките на улиците в град Смолян са мокри. Автомобилният трафик е интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.28", "title": "Смолян: Слаб сняг вали на прохода Превала, пътищата в областта са мокри"}
{"url": "http://www.focus-news.net/news/2017/12/28/2471653/reuters-dvama-dushi-sa-zaginali-pri-napadenie-na-teroristi-v-sinay.html", "text": "Терористи са убили двама души, сред които полицейски служител, край банка в Северен Синай. По време на нападението са ранени няколко души, предава  Reuters.\r\nТерористите са изстреляли ракета към полицията, охраняваща банката в град Ел Ариш. При откриването на ответен огън терористите са избягали от местопрестъплението. \r\nМВР на Египет все още не е излязло с коментар за случващото се.  Виктор Турмаков", "date": "2017.12.28", "title": "Reuters: Двама души са загинали при нападение на терористи в Синай"}
{"url": "http://www.focus-news.net/news/2017/12/28/2471654/fox-news-politsiyata-v-teheran-saobshti-che-poveche-nyama-da-arestuva-zheni-za-nespazvane-na-islyamskiya-dreskod.html", "text": "Полицията в Иранската столица съобщи, че повече няма да арестува жени за неспазване на ислямския „дрескод“, наложен след революцията от 1979 г., предава  Fox News.\r\nНачалникът на полицията в Техеран ген. Хосеин Рахими заяви, че „тези, които не спазват ислямския начин на обличане вече няма да бъдат водени в ареста, нито ще се повдигат дела срещу тях“.  \r\nМладите и по-либерални ирански жени от отдавна изпитват границите на официалния дрескод, често носейки хлабави бурки, които не покриват косите им и боядисвайки ноктите си, което предизвиква възмущението и раздразнението на по-консервативните среди.  Виктор Турмаков", "date": "2017.12.28", "title": "Fox News: Полицията в Техеран съобщи, че повече няма да арестува жени за неспазване на ислямския „дрескод“"}
{"url": "http://www.focus-news.net/news/2017/12/28/2471655/atanas-temelkov-e-izbran-za-predsedatel-na-darzhavna-agentsiya-elektronno-upravlenie.html", "text": "Атанас Темелков беше определен от правителството за председател на Държавна агенция „Електронно управление“. Той заема мястото на досегашния ръководител Росен Желязков, считано от 15 януари 2018 г., когато Желязков поема Комисията за регулиране на съобщенията. Това съобщиха от правителствената информационна служба.\r\nДо момента Атанас Темелков е главен секретар на агенцията. Преди това е бил заместник изпълнителен директор на ИА „Електронно съобщителни мрежи и информационни системи“.", "date": "2017.12.28", "title": "Атанас Темелков е избран за председател на Държавна агенция „Електронно управление“"}
{"url": "http://www.focus-news.net/news/2017/12/28/2471656/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 0° до + 17°.\r\nВремето над страната е предимно облачно.\r\nСлаб до умерен вятър духа в областите Бургас, Варна, Велико Търново, Враца, Габрово, Кюстендил, Кърджали, Монтана, Пазарджик, Перник, Плевен, Разград, Русе, Сливен, Смолян, Търговище и Хасково.\r\nДъжд вали в областите Благоевград, Кюстендил, Кърджали, Смолян и Хасково, както и в районите на гр. Трън, гр. Брезник /обл. Перник/, гр. Костенец /обл. София/.\r\nПътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени.\r\nНамалена видимост поради мъгла:\r\n- до 50 м в проход „Шипка“ /обл. Габрово и обл. Стара Загора/;Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.28", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/28/2471657/blagoevgrad-izklyuchitelno-intenzivno-e-dvizhenieto-po-avtomagistrala-struma-glaven-pat-e-79-i-vtoroklasen-pat-19-v-oblastta.html", "text": "Изключително интензивно е движението по автомагистрала „Струма“, главен път Е-79 и второкласен път 19 в област Благоевград, предаде репортер на Радио „Фокус“-Пирин. Пътните настилки навсякъде са мокри и хлъзгави, а на места се образуват и задръствания. Най-натоварен към момента е трафикът в района на пътен възел „Симитли“, където са събират автомобилният поток от Банско и от главен път Е-79. Колони от автомобили се образуват по пътя за зимния курорт Банско.\r\nЛора КАЛЧЕВА", "date": "2017.12.28", "title": "Благоевград: Изключително интензивно е движението по автомагистрала „Струма“, главен път Е-79 и второкласен път 19 в областта"}
{"url": "http://www.focus-news.net/news/2017/12/28/2471658/pregled-na-mezhdunarodnite-novini-do-18-chasa-agentsiya-fokus.html", "text": "Международен влак, превозващ 85 пътници е евакуиран в холандския град Олдензаал, след като спешните служби са реагирали на „съмнителна ситуация“.\r\nПолицията в Олдензаал съобщава, че полицейски кучета са качени на влака, за да търсят съмнителни предмети, но отказа да излезе с допълнителни детайли за случващото се. \r\nКралската холандска жандармерия, която следи националната сигурност, също участва в разследването. \r\n„Полицията разследва съмнителна ситуация на влак. Като предпазна мярка, пътниците са евакуирани от него. Разследваме какво точно се случва“, съобщава холандската полиция на профила си в социалната мрежа „Туитър“.\r\nПолицията отказа да коментира данните, че реагира, след като е получила застрашително писмо. \r\n*** Партията на Християн Мицковски ВМРО-ДПМНЕ бойкотира заседанието на парламента в Скопие, в чиито дневен ред са депутатските питания, предава македонската електронна медия „Плюс Инфо“.\r\nТакава е реакцията на партията, след като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ.\r\nОсновната опозиционна партия бойкотира парламента след задържането на народните представители от редиците й. Оттогава насам депутатите на ВМРО-ДПМНЕ се върнаха в сградата на Събранието само за новогодишната реч на президента Георги Иванов. \r\nПо-рано премиерът Зоран Заев (СДМС) заяви, че ако в четвъртък депутатите на партията на Мицковски не се върнат в залата, заседанието ще бъде много кратко. Причината е свързана с факта, че заседанието се свиква за депутатски въпроси, а Заев подчерта, че няма намерение да отговоря на въпроси на народните представители от управляващото мнозинство.\r\nНа свой ред председателят на парламента Талат Джафери заяви, че очаква на 9 януари законодателният орган да възобнови работа в пълен състав.\r\n***  Турските дипломатически мисии в САЩ ще подновят визовите услуги за американски граждани. Това се случва, след като американските консулства обявиха идентично решение.\r\n„В рамките на принципа на реципрочността, ограниченията, поставени от нашата страна по визовия режим на американските граждани ще бъдат вдигнати едновременно“, пише в официално заявление на турското посолство във Вашингтон. Това се случва, след като американското посолство в Анкара съобщи, че подновява издаването на визи за турски граждани. \r\n***  Президентът на Афганистан Ашраф Гани осъди самоубийствения атентат в Кабул, довел до смъртта на най-малко 40 души.\r\n„Терористичните групировки и тези, които ги подкрепят, трябва да знаят, че народът на Афганистан е обединен и стои твърдо срещу плана, скроен от враговете му. Тези подли атаки няма да сломят афганистанския народ“, съобщава афганистанското президентство на страницата си в социалната мрежа „Туитър“. Президентът Гани е инструктирал властите да разследват нападението и да обърнат сериозно внимание на ранените и на семействата на жертвите. \r\nСъщевременно и американският посланик в Кабул Джон Р. Бейс осъди терористичното нападение. „Силно осъждам днешното ужасяващо нападение срещу цивилните в Кабул. Оставаме убедени, че правителството на Афганистан и народът му, подкрепяни от техните приятели и партньори, ще победят стоящите зад това ужасно деяние“, заяви дипломатът.\r\n*** Членовете на близкоизточната радикална групировка „Ислямска държава“ си проправят път за бягство към териториите в Сирия, контролирани от правителствените сили на президента Башар Асад, където очевидно може да действат свободно.\r\n„Наблюдаваме движение на ограничен брой екстремисти от „Ислямска държава“ на Запад\", заяви британският генерал-майор Феликс Гедни, заместник-командващ, отговарящ за стратегията и подкрепата на водената от САЩ международна коалиция срещу „Ислямска държава“. \r\n„Те сякаш се движат безнаказано през територия, управлявана от режима\" в Дамаск, коментира британският генерал-майор в рамките на брифинг в Багдад. Съгласно думите на Гедни, властите в Дамаск „не желаят или не могат да победят „Ислямска държава“ на териториите си“. \r\n***", "date": "2017.12.28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/28/2471659/veliko-tarnovo-intenziven-e-trafikat-po-glaven-pat-sofiya-varna-v-oblastta.html", "text": "Интензивен е трафикът по главен път София-Варна на територията на област Велико Търново, предаде репортер на Радио „Фокус”-Велико Търново. Пътните настилки са сухи. Времето е ясно. Температурата на въздуха е 15°. Духа слаб-до умерен вятър.\r\nПроходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица-Елена.\r\nДвижението в част от пътя Самоводене – Ресен е ограничено поради изпълнение на ремонтни работи. Обходният маршрут е Самоводене-път ІІІ-3031  до с. Хотница, с. Хотница-с. Ресен и обратно. Организацията на движение ще е в сила до 5 януари.\r\nОстава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 20 декември. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново-с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4  – през с. Леденик.\r\nНадежда КРЪСТЕВА", "date": "2017.12.28", "title": "Велико Търново: Интензивен е трафикът по главен път София-Варна в областта"}
{"url": "http://www.focus-news.net/news/2017/12/28/2471660/politico-spored-sotsiologichesko-prouchvane-germantsite-i-frantsuzite-podkrepyat-nay-mnogo-ideyata-za-saedineni-evropeyski-shtati.html", "text": "Близо една трета от германците подкрепят идеята на председателя на Социалдемократическата си партия Мартин Шулц за създаване на Съединени европейски щати, но според публикувано на 28 август социологическо проучване този показател варира силно в континента, предава  Politico.\r\nШулц, който е бивш председател на Европейския парламент, предложи по-рано този месец да се изготви споразумение, което да превърне ЕС в Съединени европейски щати до 2025 г.\r\nСпоред проучване на „ЮГов“, проведено преди Коледа 30% от германските респонденти споделят подобна идея, правейки така страната си най-подкрепяща плана на Шулц сред седемте, където е проведена анкетата. Френските участници са също сравнително подкрепящи идеята – 28% са за нея.\r\nВеликобритания е най-малко подкрепящата предложението държава- едва 10% от британските респонденти биха се съгласили за СЕЩ. Скандинавските респонденти  от Дания, Швеция, Финландия и Норвегия са по същия начин неентусиазирани – с между 12 и 13% подкрепа за идеята.  Виктор Турмаков", "date": "2017.12.28", "title": "Politico: Според социологическо проучване германците и французите подкрепят най-много идеята за Съединени европейски щати"}
{"url": "http://www.focus-news.net/news/2017/12/28/2471661/blagoevgrad-obshtinskiyat-savet-prie-edinodushno-pravilnik-za-deynostta-na-mestniya-obshtestven-posrednik.html", "text": "Общинският съвет прие единодушно Правилник за организацията на дейността на обществения посредник на територията на Община Благоевград на последното си заседание за 2017 г., предаде репортер на Радио „Фокус“-Пирин. Приемането на документа бе необходимо поради факта, че действащият до момента правилник е приет в края на 2005 г. и не отговаря на осъвременените разпоредби и нормативни актове, регламентиращи обществените отношения в Република България след приемането ѝ в Европейския съюз, като не е съобразен и с измененията в Закона за омбудсмана след 2005 г. На базата на новоприетия правилник, в началото на следващата година ще започне процедура по избор на омбудсман.\r\nЕдна извънредна точка и едно изказване бяха включени допълнително към одобрения предварителен дневен ред за сесиятя на Общински съвет-Благоевград. Дискусии предизвика предложение относно изменение на Правилника за организация и дейността на Общинския съвет, неговите комисии и взаимодействието му с общинската администрация. Изменението касае чл. 95, ал. 3: „Предложение за решение, по което Общинският съвет се е произнесъл със свое решение, не може да се внася за повторно разглеждане от Общинския съвет до шест месеца от вземане на решението на съвета, като новото му разглеждане вносителят мотивира с настъпването на нови обстоятелства за неговото разглеждане.“. Заради несъответствие на текста със Закона за местното самоуправление и местната администрация, съветниците гласуваха неговото отпадане, както и поради това, че на практика забраната за преразглеждане на предложение за решение в срок до шест месеца от произнасянето на Общински съвет-Благоевград, води до невъзможност за незабавно решаване на важни въпроси, касаещи защита на живота и здравето на гражданите, защита на особено важни държавни или обществени интереси, подпомагането на социално-икономическия живот в Община Благоевград и насърчаването на инвестициите в нея.\r\nНай дебатираната точка бе предложение за изменение и допълнение на Наредбата за определянето и администрирането на местните такси и цени на услуги на територията на община Благоевград, в частта ѝ, касаеща таксата за посещение на детски ясли и градини. Предложението да се заплаща пълната такса от 40 лева, независимо от броя на посещенията в детското заведение бе широко дискутирано от общинските съветници и екипа на кмета, като накрая се стигна до компромисна редакция на решението - при отсъствие поради болест, удостоверена с медицински документ, заплащането да е пропорционално на дните, в които детето е посещавало заведението. В останалите случаи таксата се заплаща в пълния ѝ размер.\r\nНа днешното  заседание на местния парламент бяха приети още предложения относно определянето на начина, конкретните количества и цената за продажба на дървесина, добита от горски територии-общинска собственост, откриване на процедура и провеждане на публичен търг за отдаване под наем на части от общински имоти за поставяне на рекламно-информационни елементи тип \"билборд\" с размери 3 х 4 м., както и предложение, относно членството на Община Благоевград в Организация за управление на Рило-Пирински туристически район, с цел изграждане на обща рекламна стратегия, кандидатстване и участие в европроекти. \r\nСъветниците одобриха и две предложения по искане на Министерство на здравеопазването по оперативна програма „Региони в растеж” 2014-2020. Първото предложение касае безвъзмездно учредяване на право на строеж за реализацията на инвестиционен проект, съвместно с Министерство на здравеопазването, свързан с обновяване и модернизация на сградния фонд и оборудването в системата за спешна медицинска помощ на територията на Благоевград. В изпълнение на дейностите ще бъде изградено ново Спешно приемно отделение на МБАЛ- Благоевград, както и ще бъде осигурено цялостно оборудване и обзавеждане, съгласно изискванията на медицинския стандарт за спешна медицина и на действащата нормативна уредба в страната. Второто предложение се отнася до учредяване безвъзмездно право на строеж върху общински имот за реализацията на инвестиционен проект по процедура „Подкрепа за деинституционализация на грижа за деца”, свързан с услугата „Център за специализирана здравно-социална грижа за деца с увреждания с потребност от постоянни медицински грижи”, за изграждане на самостоятелна едноетажна сграда с прилежащо дворно място за обособяване на детска площадка с пряк достъп до сградата.\r\nСашка Андонова, представител на граждански комитет, направи изказване относно лошото състояние на ВиК мрежата на улици „Мелник“ и „Стара планина“. Кметът д-р Атанас Камбитов посочи, че улица „Мелник“ е включена в Инвестиционната програма на ВиК оператора -\"ВиК\" ЕООД-Благоевград, а за подмяна на канализацията на улица „Стара планина“ са предвидени средства от общинския бюджет.\r\nЛора КАЛЧЕВА", "date": "2017.12.28", "title": "Благоевград: Общинският съвет прие единодушно правилник за дейността на местния обществен посредник"}
{"url": "http://www.focus-news.net/news/2017/12/28/2471662/afp-prezidentat-na-peru-e-razpitan-ot-prokuraturata-zaradi-vrazki-s-brazilskata-kompaniya-oderbreht.html", "text": "Президентът на Перу Педро Пабло Кучински е разпитан от антикорупционната прокуратура заради връзките му си „Одербрехт“ – бразилска строителна компания, признала, че е подкупвала политици и държавни служители в Латинска Америка, предава  AFP.\r\n„Президентът Кучински провежда среща в прокурорите в правителствения дворец“, съобщава прес-службата на перуанското президентство.  Виктор Турмаков", "date": "2017.12.28", "title": "AFP: Президентът на Перу е разпитан от прокуратурата заради връзки с бразилската компания „Одербрехт“"}
{"url": "http://www.focus-news.net/news/2017/12/28/2471663/burgas-gradat-posreshta-novata-2018-ta-godina-s-pesni-i-tantsi-na-ploshtad-troykata.html", "text": "Бургас посреща новата 2018-та година с песни и танци на площад “Тройката”. Певицата Сантра и рапърът Dее са част от звездите, които ще забавляват бургазлии в новогодишната нощ. Това съобщиха от пресцентъра на Община Бургас. Новогодишният празничен концерт, с който Община Бургас ще зарадва своите жители, по традиция ще се проведе на 31 декември (неделя) на площад \"Тройката\" с начало 22:30 часа. \r\nЗа доброто настроение на празнуващите, ще се погрижат R&B певицата Сантра, група \"Celebration\" и един от прогресиращите млади хип-хоп изпълнители Dее, който ще влезе и в по-нестандартната за него роля на водещ на концерта.\r\nНа празничната сцена ще се качи и една от най-обичаните ни и популярни странджански народни певици Жечка Сланинкова, а точно в полунощ небето над Бургас ще бъде озарено от пищна новогодишна заря. Фолклорен оркестър \"Странджа\" допълнително ще вдигне градуса на настроението на празнуващите.\r\nПо традиция празнуващите на площада ще могат да се почерпят с хубаво вино и новогодишна баница.", "date": "2017.12.28", "title": "Бургас: Градът посреща новата 2018-та година с песни и танци на площад “Тройката”"}
{"url": "http://www.focus-news.net/news/2017/12/28/2471664/ekathimerini-gratskata-opozitsiya-prizova-koalitsionnoto-pravitelstvo-da-zaeme-obshta-pozitsiya-otnosno-imeto-na-makedoniya.html", "text": "Основната опозиционна гръцка партия „Нова Демокрация“ призова управляващата коалиция да заеме обща позиция по въпроса, свързан с името на Македония, пише   Ekathimerini.\r\nСпоред прессекретаря на „Нова Демокрация“ Мария Спираки не е приемливо двете партии в управляващата коалиция – СИРИЗА и „Независими гърци“ да имат различни мнения относно името на Македония. „Ако правителството не може да представи обща позиция, тогава няма правителство и трябва да се свикат избори“, заяви тя.  \r\nПо-рано министърът на отбраната на Гърция Панос Каменос, председател на „Независими Гърци“, заяви, че няма да подкрепи решение, включващо думата „Македония“. Думите му, изречени в момент, в който и Скопие, и Атина демонстрират воля да разрешат спора, подчертава различията в управляващата гръцка коалиция. Виктор Турмаков", "date": "2017.12.28", "title": "Ekathimerini: Гръцката опозиция призова коалиционното правителство да заеме обща позиция относно името на Македония"}
{"url": "http://www.focus-news.net/news/2017/12/28/2471665/nimh-prez-sledvashtoto-denonoshtie-shte-ima-znachitelna-oblachnost-s-prevalyavaniya-ot-dazhd.html", "text": "През следващото денонощие ще има значителна облачност с превалявания от дъжд, на повече места в източната половина на страната. В следобедните часове облачността над югозападните райони временно ще се разкъса. Югозападният вятър ще отслабне, по-късно през деня ще се ориентира от северозапад и с него ще прониква студен въздух. Температурите ще се понижат. Минималните ще са между 1° и 6°, в югоизточните райони и по Черноморието до 8°-10°, максималните между 7° и 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се повиши, но ще остане по-ниско от средното за декември.\r\nНад Черноморието ще е облачно и дъждовно. Вятърът ще отслабне до умерен от юг-югозапад. Максималните температури ще са 11°-13°. Температурата на морската вода е 9°-10°. Вълнението на морето ще бъде 2-4 бала.\r\nВ планините ще е облачно, с валежи от сняг. Вятърът ще отслабне до умерен от запад-югозапад. Максималната температура на височина 1200 метра ще е около 2°, на 2000 метра около минус 4°.\r\nПрез нощта срещу събота валежите ще спират и в събота само в югоизточните райони все още ще превалява дъжд. Над западната половина от страната преди обяд облачността ще се разкъса и ще намалее до слънчево, но след това ще се появи висока и средна облачност. Над източната - преди обяд облачността ще е значителна, впоследствие ще намалее. Ще е ветровито, застудяването ще продължи. И в неделя вятърът ще се запази, но дневните температури ще започнат да се повишават. От запад на изток ще има временни увеличения на облачността, без валежи. До вечерта вятърът чувствително ще отслабне. В новогодишната нощ ще бъде предимно ясно, с температури към полунощ от около 1-2° до 7-8°. Новата година ще започне с предимно слънчево и почти тихо време, по-късно ще се появи югозападен вятър. Затоплянето ще продължи.", "date": "2017.12.28", "title": "НИМХ: През следващото денонощие ще има значителна облачност с превалявания от дъжд"}
{"url": "http://www.focus-news.net/news/2017/12/28/2471666/yeromonah-spiridon-igumen-na-chiprovskiya-manastir-700-000-lv-shte-badat-vlozheni-v-restavratsiyata-na-manastira.html", "text": "700 000 лв. ще бъдат вложени в реставрацията на манастира, каза за Радио „Фокус“ – Видин йеромонах Спиридон, игумен на Чипровския манастир. Той посочи, че средствата са отпуснати  по програма „Развитие на селските райони“. „С тези средства ще бъде завършено крилото в манастира, чийто ремонт е започнат преди години и е недовършен. В това крило се намират монашеските помещения“, обясни игуменът. Ще бъде реставрирана кулата-костница от 10 век. В костницата, която се намира в приземния етаж, се съхраняват кости на участници в Чипровското въстание и монаси, загинали при участието си в национално-освободителното движение. Върху плоча до входа на костницата са изписани имената на Петър Парчевич, Георги Пеячевич, Манчо Пунин от село Бистрилица, Върбан Пенев от село Белимел, Панайот Хитов и Филип Тотю. Ще бъде ремонтиран и параклисът „Свети Атанасий“, който е издигнат в чест на Освобождението. Той се намира на втория етаж на кулата и в него се намират два старинни иконостаса от средата на 19 век и един от 1879 година.\r\nАнна ЛОЗАНОВА", "date": "2017.12.28", "title": "Йеромонах Спиридон, игумен на Чипровския манастир: 700 000 лв. ще бъдат вложени в реставрацията на манастира"}
{"url": "http://www.focus-news.net/news/2017/12/28/2471667/reuters-donald-tramp-zayavi-che-e-razocharovan-ot-kitay-prodavasht-petrol-na-severna-koreya.html", "text": "Президентът на САЩ Доналд Тръмп заяви, че е „много разочарован от Китай, че позволява петрол да достига до Северна Корея“ и че подобно нещо може да предотврати „приятелско решение на кризата, предизвикана от ядрената програма на Пхенян“, предава  Reuters.\r\n„Заловени на местопрестъплението – много съм разочарован, че Китай позволява петрол да достига до Северна Корея. Няма да има приятелско решение на севернокорейския проблем, ако това продължава да се случва“, написа Тръмп на страницата си в социалната мрежа „Туитър“. \r\nПо-рано Китай съобщи, че не продава петрол на Северна Корея в нарушение на резолюциите на Съвета за сигурност на ООН, които забраняват това. По-рано южнокорейски медии съобщиха, че китайски и севернокорейски кораби са извършвали търговия с петрол.   Виктор Турмаков", "date": "2017.12.28", "title": "Reuters: Доналд Тръмп заяви, че е разочарован от Китай, продаващ петрол на Северна Корея"}
{"url": "http://www.focus-news.net/news/2017/12/28/2471668/radoslav-simeonov-istorik-vazmozhno-e-vav-voenno-grobishte-dobrich-da-lezhat-ostankite-i-na-avstriyski-voynitsi.html", "text": "Възможно е във Военно гробище – Добрич да лежат останките и на австрийски войници. Това заяви историкът Радослав Симеонов, главен експерт по военни паметници в Министерство на отбраната и дългогодишен уредник на Военно гробище – музей в добруджанския град, предаде кореспондентът на Радио „Фокус” – Варна. Наскоро е намерено документално свидетелство от Държавния военноисторически архив в град Велико Търново, според което през 1935 г. австрийското правителство е отпускало средства за ежегодна издръжка на гробището заедно с други държави като Германия, Турция, Русия, Сърбия и България. „Става дума за писмо от пазача на Военното гробище до българското военно аташе в Букурещ през 1935 г.“, посочи Радослав Симеонов. Откритото писмо поражда мисълта, че може би във Военното гробище в Добрич има погребани и австрийски войници, но засега това е само хипотеза, която следва да бъде потвърдена. „Търсят се по-конкретни сведения от Австрийския военен архив. Вече са изпратени писма до този архив и Австрийския черен кръст за потвърждение на предположението“, посочи историкът. В този контекст Радослав Симеонов отбеляза, че в знак на признателност към австрийската държава може да бъде издигнат и австрийският флаг на пилоните със знамената в гробището. То е създадено преди повече от век, през 1916 година, когато се води сражението за Добрич, познато в българската история като Добричка епопея (5-7 септември). При боевете тогава са загинали около 1100  български войници, по голямата част от които са погребани край Добрич. През целия военен период между 1916-1918 година на територията на гробището в единични и братски гробове са положени около 3500 войни от 6 национални армии, 10 народности и 6 вероизповедания. \r\nЖулиета НИКОЛОВА", "date": "2017.12.28", "title": "Радослав Симеонов, историк: Възможно е във Военно гробище – Добрич да лежат останките и на австрийски войници"}
{"url": "http://www.focus-news.net/news/2017/12/28/2471669/daily-sabah-izdavaneto-na-vizi-mezhdu-turtsiya-i-sasht-e-vazstanoveno.html", "text": "Посолството на САЩ в Анкара обяви пълното възстановяване на визовите услуги в Турция, прекратявайки т.нар. „визова криза“ между двете държави, пише   Daily Sabah.\r\nСпоред официално заявление на американското посолство, въз основа на дадени от Анкара гаранции „Държавният департамент е уверен, че състоянието на сигурността се е подобрило достатъчно, за да се позволи пълното подновяване на визовите услуги в Турция“. Според дипломатическото ведомство Анкара е дала гаранции, че няма допълнителни негови служители под разследване и че те няма да бъдат задържани и арестувани за изпълняването на официалните си задължения и че турските власти ще информират своевременно правителството на САЩ, ако някой служител е заплашван от задържане. \r\nНа свой ред турското посолство във Вашингтон обяви, че премахва ограниченията върху визовите услуги за американски граждани. Посолството обаче отбеляза, че  турското правителство не е давало никакви гаранции на Вашингтон. Също така от там допълниха, че са загрижени от делата водени в САЩ с турски граждани. \r\nСАЩ и Турция отмениха издаването на визи в дипломатическите си служби през октомври, след като служителя на американското консулство в Истанбул Метин Топуз бе арестуван за предполагаеми връзки с гюленистите.   Виктор Турмаков", "date": "2017.12.28", "title": "Daily Sabah: Издаването на визи между Турция и САЩ е възстановено"}
{"url": "http://www.focus-news.net/news/2017/12/28/2471670/predstoyashti-sabitiya-za-29-dekemvri-agentsiya-fokus.html", "text": "***\r\nОт 11.00 часа в сградата на СДВР (ул. „Антим I“ № 5) ще се състои брифинг за предприетите от полицията мерки във връзка с предстоящите новогодишни празници.\r\n***\r\nОт 11.00 часа 6-и състав на Специализирания наказателен съд ще заседава по делото, образувано по молба на Александър С. за изменение на мярката му за неотклонение.\r\n***\r\nВ 11.00 часа в сградата на ул. „Георг Вашингтон“ № 22 омбудсманът Мая Манолова ще даде старт на кампанията за закрила правата на децата, останали с един родител. \r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\" и новата разменна монета с номинална стойност 2 лева на същата тематика.\r\n***\r\nОт 13.00 часа в църквата „Свети Седмочисленици”, Съюзът на комунистите в България организира поклонението пред тленните останки на Костадин Чакъров. \r\n***\r\nВ 10.30 часа заместник-министърът на регионалното развитие и благоустройството Деница Николова ще открие реновираната сграда на Общината.\r\n***\r\nОт 17.30 часа в Градската библиотека „Паисий Хилендарски“ ще бъдат наградени победителите в Петия национален поетичен конкурс „Наздравица за любовта” на Община Асеновград.\r\n***\r\nОт 18.00 часа в зала 1 на Фестивален и конгресен център Варна ще се състои поздравителен концерт, премиера на документалния филм на БНТ2 \"Около света за 202 дни и фотоизложба, във връзка с отбелязването на 40 - годишнината от завършването на първата българска самотна ветроходна обиколка на Света направена от кап. Георги Георгиев.\r\n***\r\nОт 12.00 часа пред сградата на общинска администрация ще се състои тържество с раздаване на новогодишна баница с късмети.\r\n***\r\nОт 12.30 часа пред сградата на общинска администрация ще бъдат наградени победителите от конкурса за най- атрактивна коледна украса „Нека бъде светлина“. \r\n***\r\nОт 14.00 часа в залата на община Кюстендил ще се проведе последното за годината заседание на Общински съвет. \r\n***\r\nВ от 11.00 часа в зала 203 на Общината кметът Живко Тодоров ще се срещне с представителите на медиите в града.\r\n***\r\nОт 10.00 часа в зала 28 в сградата на Общината ще бъдат наградени победителите в конкурса за празнична украса на Община Търговище.", "date": "2017.12.28", "title": "Предстоящи събития за 29 декември (Агенция „Фокус”)"}
{"url": "http://www.focus-news.net/news/2017/12/28/2471671/kyustendil-novite-sadebni-zasedateli-za-okrazhniya-sad-sa-polozhili-kletva.html", "text": "Новите съдебни заседатели за Окръжен съд – Кюстендил са положили клетва. Това съобщиха за Радио „Фокус” – Кюстендил от Окръжен съд – Кюстендил. Това е станало по време на проведено общо събрание на съдиите от Окръжен съд – Кюстендил. Мандатът на новите съдебни заседатели е със срок до 2021 година. Пред присъстващите на клетвата е отправил поздрав административният ръководител на Окръжен съд – Кюстендил Мирослав Начев. В рамките на заседанието е проведено начално обучение на съдебните заседатели, ръководено от зам.-административния ръководител на съда – Пенка Братанова. В помощ на съдебните заседатели е разработено и учебно помагало „Наръчник на съдебния заседател”. Той съдържа основни понятия и принципи от Наказателното право и процес, етични норми и изисквания за работата на съдебния заседател, както и информация за устройството на съдебната власт, статута на съдебния заседател и насоки за организация на работата му като член на съдебния състав.\r\nВенцеслав ИЛЧЕВ", "date": "2017.12.28", "title": "Кюстендил: Новите съдебни заседатели за Окръжния съд са положили клетва"}
{"url": "http://www.focus-news.net/news/2017/12/28/2471672/afp-shestima-dushi-sa-zaginali-pri-vzriv-na-kamikadze-v-severna-nigeriya.html", "text": "Камикадзе се е самовзривило на пазар в Северна Нигерия, убивайки шестима души. Властите смятат, че зад нападението стои „Боко Харам“, предава  AFP.\r\nКамикадзето, което се е представяло за търговец на зърно, е извършил нападението в село Амарва, разположено на 20 км. от град Майдугури – „родното място“ на „Боко Харам“.  Властите съобщават, че освен загиналите, 13 души са ранени. \r\nПрез последните месеци терористичната организация е засилила нападенията си над нигерийските военни и цивилни цели, въпреки че правителството да твърди, че армията се е справила с по-голямата част от групировката.  Виктор Турмаков", "date": "2017.12.28", "title": "AFP: Шестима души са загинали при взрив на камикадзе в Северна Нигерия"}
{"url": "http://www.focus-news.net/news/2017/12/28/2471673/pazardzhik-ispanets-ot-zatvora-v-grada-vze-parvo-myasto-v-koledniya-konkurs-za-ese.html", "text": "Общо 10 лишени от свобода от пазарджишкия затвор взеха участие в тазгодишният коледен конкурс за есе на тема „Магията на Коледа – време за милосърдие и подкрепа или..“, съобщи за Радио „Фокус“ – Пазарджик Пенка Попчева, експерт по социалните дейности в пазарджишкия затвор. Инициативата е част от националния конкурс на Главна дирекция „Изпълнение на наказанията“ под надслов „Коледна магия“. Шест от творбите са наградени. „На първо място е отличено есето на един испански гражданин, които лежи в пазарджишкия затвор. Той е християнин и е разсъждавал в изложението си за смисъла на доброто, на милосърдието и на следата, която човек трябва да остави след себе си. Две творби са класирани на второ място и три на трето. Всеки един от отличените получи писмена похвала от управата на затвора, както и предметни награди – книги, тетрадки и химикали“, уточни Попчева. Тя каза също, че отличеното на първо място есе ще бъде изпратено в Главна дирекция „Изпълнение на наказанията“, където ще се състезава заедно с останали творби на национално ниво.\r\nАлбена ЖИЛЕКОВА", "date": "2017.12.28", "title": "Пазарджик: Испанец от затвора в града взе първо място в коледния конкурс за есе"}
{"url": "http://www.focus-news.net/news/2017/12/28/2471674/sadat-namali-prisadata-na-bivshiya-kmet-na-strelcha-ivan-evstatiev.html", "text": "Окръжният съд в Пловдив намали присъдата на бившия кмет на Стрелча и Пазарджик Иван Евстатиев от 6 на 4 години, предаде БНТ. Това е потвърдил пред медията председателят на Пловдивския окръжен съд Веселин Хаджиев. До намаляването на присъдата се е стигна след като окръжните магистрати отчетоха превес на смекчаващите отговорността обстоятелства, а не баланс, както са написали в мотивите си районните съдии.\r\nНа първа инстанция бившият кмет на Стрелча бе осъден заради изнасилване на 16-годишно момиче. Според прокуратурата Евстатиев упоил момичето с алкохол и след това го изнасилил. През цялото време на съдебното дело той отричаше да е имало изнасилване.\r\nРешението на окръжния съд е окончателно и не подлежи на обжалване.", "date": "2017.12.28", "title": "Съдът намали присъдата на бившия кмет на Стрелча Иван Евстатиев"}
{"url": "http://www.focus-news.net/news/2017/12/28/2471675/the-independent-vodenata-ot-sasht-mezhdunarodna-koalitsiya-saobshtava-za-817-tsivilni-zhertvi-po-vreme-na-vazdushnite-udari-v-irak-i-v-siriya.html", "text": "Водената от САЩ коалиция, бореща се срещу „Ислямска държава“ в Ирак и Сирия съобщи, че е убила най-малко 817 цивилни по време на въздушните удари от 2014 г. насам.  Тя продължава да нанася бомбардировки в региона и съобщи, че, макар и иракското правителство да е обявило победа, „остава много работа, за да сме сигурни, че ще има трайна победа над ислямистите“, пише   The Independent.\r\nОбщото командване на силите за операция „Непоколебима решителност“ излезе с официално заявление, според които цивилните са ликвидирани случайно . Експертите смятат, че реалният брой на цивилните жертви може да задмине значително изчисленията на армията. \r\nПрез ноември американското издание „Ню Йорк Таймс“ съобщи, че „в усилията си да изгони „Ислямска държава“ от Ирак и Сирия, коалицията извърши повече от 27 500 удара“.  Само през ноември бе съобщено за 695 случая на възможни цивилни жертви от въздушни и артилерийски удари, проведени през последните месеци. \r\nКомандването не отговори на молбата да представи какви методи е използвало за определянето на това кои доклади за жертви са реалистични и кои не. \r\nСпоред него „Ислямска държава“ все още се опитва да установи регионални мрежи и остава регионална и глобална заплаха“, най-вече заради възможността си да „организира и вдъхновява“ актове на насилие по света.  Виктор Турмаков", "date": "2017.12.28", "title": "The Independent: Водената от САЩ международна коалиция съобщава за 817 цивилни жертви по време на въздушните удари в Ирак и в Сирия"}
{"url": "http://www.focus-news.net/news/2017/12/28/2471676/ombudsmanat-maya-manolova-kauzata-mi-e-da-vdahna-kurazh-smelost-i-uverenost-v-horata-che-mogat-da-se-spravyat-i-da-varvyat-s-izpravena-glava.html", "text": "Това е каузата - да вдъхнеш кураж, смелост и увереност в хората, че могат да се справят и да вървят с изправена глава. Институциите са длъжни да се съобразяват с тях, а не те с институциите. Това каза омбудсманът Мая Манолова в интервю за Агенция „Фокус“. „Омбудсманът е един от хората, аз съм част хората. Дневният ми ред се диктува на 100% дневния ред на гражданите“, заяви тя. „Трудно ми е да отговоря на въпроса коя е най-голямата законодателна, нормативна или друга победа за годината. За всеки човек, който се е обърнал към институцията, най-голямата победа е ако бъде разрешен неговият проблем“, посочи Мая Манолова. „Изключително удовлетворена съм, че след 3 или 4 посещения в мината в Оброчище, 2 пъти и под земята, и след многобройни разговори с ръководството на мината, с концесионера, с Министерството на енергетиката и с различни институции, успях да постигна най-важното. Освен, че беше сключен колективен трудов договор, където са разписани правата и ангажиментите на страните, успях да накарам тези работодатели да се отнасят с уважение към работниците. Това беше основният проблем- пренебрежителното и високомерно отношение на един концесионер, регистриран в някоя офшорна зона, към работниците“, обясни Мая Манолова. „Чувам се често с миньорите от „Оброчище“, те са доволни, защото когато звъннат вече има кой да вдигне телефона. Ако има някакъв проблем с фирмата, те са предварително информирани. Съобразяват се с тях и ги уважават“, посочи тя. „Най-важното за българина днес е отношението към него като човек, достойнството му. Това е, за което се борех и ще се боря през следващата година“, подчерта омбудсманът. \r\nБиляна ИВАНОВА", "date": "2017.12.28", "title": "Омбудсманът Мая Манолова: Каузата ми е да вдъхна кураж, смелост и увереност в хората, че могат да се справят и да вървят с изправена глава"}
{"url": "http://www.focus-news.net/news/2017/12/28/2471677/reuters-prezidentat-na-italiya-razpusna-parlamenta-na-stranata.html", "text": "Президентът на Италия Серджо Матарела подписа декрет за разпускане на парламента – последна необходима мярка, преди правителството да насрочи датата за новите парламентарни избори, предава  Reuters.\r\nМинистър-председателят на Италия Паоло Джентилони трябва да се срещне по-късно с правителството, за да обяви датата на изборите. Очаква се тя да е 4 март 2017 година. Виктор Турмаков", "date": "2017.12.28", "title": "Reuters: Президентът на Италия разпусна парламента на страната"}
{"url": "http://www.focus-news.net/news/2017/12/28/2471678/sofiya-protestirashti-sa-blokirali-krastovishteto-na-orlov-most.html", "text": "Протестиращи са блокирали кръстовището на Орлов мост, предаде репортер на Агенция \"Фокус\". Протестът е срещу решението на правителството за промяна в плана за управление на Национален парк „Пирин“.", "date": "2017.12.28", "title": "София: Протестиращи са блокирали кръстовището на Орлов мост"}
{"url": "http://www.focus-news.net/news/2017/12/28/2471679/targovishte-istoricheskiyat-muzey-v-popovo-organizira-daritelska-kampaniya-za-veshti-svarzani-s-shivashkiya-zanayat.html", "text": "Историческият музей в Попово организира дарителска кампания за вещи, свързани с шивашкия занаят. Това каза пред Радио „Фокус“- Шумен директорът Пламен Събев. „Шивашката промишленост има своите традиции в Попово и днес в района работят две големи фирми, нашата идея е в изложбата да включим шевни машини и всякакви пособия, свързани с шивачеството, реклами, списания, кройки и т.н., които музеят съхранява и това, което тепърва ще съберем с помощта на хората“, каза Събев. Изложба „От губерката на дядо до Сингера на мама“ е планирана за есента на 2018 година.\r\nИвелина ИВАНОВА", "date": "2017.12.28", "title": "Търговище: Историческият музей в Попово организира дарителска кампания за вещи, свързани с шивашкия занаят"}
{"url": "http://www.focus-news.net/news/2017/12/28/2471680/usgs-zemetresenie-s-magnitud-57-e-registrirano-kray-filipinite.html", "text": "Земетресение са магнитуд 5,7 по скалата на Рихтер е регистрирано край южните брегове на Филипините, показва справка на интернет-страницата на Геологическата служба на САЩ (USGS) .\r\nЗеметресението е регистрирано в 19:20 часа българско време на 302 км югоизточно от град Ген. Сантос на остров Минданао на дълбочина от 54 км.\r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2017.12.28", "title": "USGS: Земетресение с магнитуд 5,7 е регистрирано край Филипините"}
{"url": "http://www.focus-news.net/news/2017/12/28/2471681/sofiya-vazstanoveno-e-dvizhenieto-pri-orlov-most.html", "text": "Възстановено е движението при Орлов мост. Това съобщиха за Aгенция „Фокус“ от пресцентъра на Столична община. По-рано протестиращи срещу решението на правителството за промяна на плана за управление на Национален парк „Пирин“ бяха блокирали кръстовището на Орлов мост.", "date": "2017.12.28", "title": "София: Възстановено е движението при Орлов мост"}
{"url": "http://www.focus-news.net/news/2017/12/28/2471682/slavka-chakarova-kmet-na-chepelare-podgotveni-sme-za-tozi-zimen-sezon-no-dalzhim-nad-150-000-lv-za-snegopochistvane-ot-minaliya.html", "text": "Подготвени сме за този зимен сезон, но все още дължим над 150 000 лв. на фирмите, извършвали снегопочистване през миналогодишния сезон. Това каза в интервю за Радио „Фокус“ – Смолян кметът на Чепеларе, Славка Чакърова. „Два от основните договорa със снегопочистващите фирми изтекоха през тази година. Проведохме нови процедури и има нови изпълнители и сме напълно спокойни“, посочи Чакърова. Тя отбеляза, че все още не са успели да изплатят всички средства към фирмите, които през миналата година са се включили в снегопочистването. „Изпратихме писмо до министъра на финансите още в началото на тази година, но zasega момент нямаме отпусната допълнителна помощ, кaто към настоящия момент има над 150 000 лв. неизплатени. Не успяхме със собствени средства, нямаме отговор от министъра за допълнителни, също така нямаме и промяна в целевата субсидия за снегопочистване“, посочи Чакърова. Тя добави, че са се надявали, че ще има някаква промяна, защото средствата, които се отделят за община Чепеларе, са недостатъчни предвид високата надморска височина и предвид обстоятелствата, че е туристически град и честотата на снегопочистване е много по-интензивна отколкото в други сходни общини като население дори и в Смолянска област. „Надявам се обаче през следващата година да имаме някакви промени в тази насока. Ще продължавам да водим разговори както с народни представители, така и с председателя на Комисията по бюджет и финанси Менда Стоянова и с Националното сдружение на общините, така че да успеем нашата община да получи адекватно заплащане относно разходите необходими ни за снегопочистване. Фирмите проявяват разбиране, защото знаят какво е състоянието ни, но пък знаят и каква е важността от извършване на качествена услуга, така че готови са и с нова техника и с по-добри материали“, каза Чакърова.\r\nТя уточни, че особено при избора на снегопочистващи фирми в Пампорово са заложили по-високи изисквания в обществената поръчка, за да подобрят качеството на почистването на снега. Кметът на Чепеларе отбеляза, че в курорта има вкарана нова малогабаритна техника, която да почиства по-тесните улички на Пампорово и тротоарите, за да бъдат туристите още по-доволни през този зимен сезон. „Във връзка със снегопочистването въведохме една добра практика през миналата година във връзка с пътя към база „Студенец“, който е по-тесен и там през годините се спираше безразборно от двете страни и това затрудняваше както достъпа до базата, така и достъпа на снегопочистваща техника. През миналия сезон назначихме служител към общината със съответните обозначителни знаци и той четири месеца ежедневно регулираше паркирането там да е само от едната страна. Така собствениците на хотелите в района и снегопочистващите фирми са доволни, като мисля, че и туристите са доволни. Сега разширяваме тази добра практика и в друга такава проблемна зона, която е в съседство към друга група хотели, намиращи се в близост. Там също има такъв служител, който ще регулира паркирането на колите само от едната страна, за да минават спокойно както сметоизвозващите и снегопочистващите машини, така и да има достъп от страна на самите туристи“, каза още Чакърова.\r\nНели ГЕРГЬОВСКА", "date": "2017.12.28", "title": "Славка Чакърова, кмет на Чепеларе: Подготвени сме за този зимен сезон, но дължим над 150 000 лв. за снегопочистване от миналия"}
{"url": "http://www.focus-news.net/news/2017/12/28/2471683/a1on-makedoniya-dvama-siriytsi-sa-obvineni-v-balgariya-za-trafik-na-hora.html", "text": "Двама сирийци са обвинени в трафик на хора от прокуратурата в южния български град Свиленград, предава македонската медия  A1oN.\r\nТе са имали разрешение за пребиваване във Великобритания и са арестувани, докато са навлизали в България от турска територия, придружени от 25-годишно момиче.\r\nТримата са били задържани, след като полицията забелязва, че паспортът на момичето принадлежи на друга жена. Виктор Турмаков", "date": "2017.12.28", "title": "A1oN (Македония): Двама сирийци са  обвинени в България за трафик на хора"}
{"url": "http://www.focus-news.net/news/2017/12/28/2471699/stara-zagora-zakupuvaneto-na-zemyata-pod-bungalata-na-obshtina-kazanlak-v-nesebar-e-edin-ot-aktsentite-v-byudzhet-2018-na-obshtinata.html", "text": "Закупуването на земята под съществуващите бунгала на Община Казанлък в Несебър е един от акцентите за Общината през 2018-та година, каза по време на обществено обсъждане на бюджета зам.-кметът Михаил Михайлов. Това предаде кореспондент на Радио „Фокус“. Михайлов поясни, че идеята е в дългосрочен план пространството да бъде развито в място за отдих, подобно на детския лагер на Община Казанлък в местността Паниците в Калоферския балкан. „В продължение на близо 20 години Общината се опитва да завърши процедурата по изваждане на имота от Държавен горски фонд. През тази година министърът на земеделието Румен Порожанов подписа заповед за финализирането на този тежък административен казус. В резултат на това Община Казанлък поиска закупуването на земята под въпросните бунгала“, поясни Михайлов. Очаква се през 2018 година Министерството на земеделието, храните и горите да определи цената на тези над 3 декара земя в Несебър. \r\nСлавяна ГАЙДАРОВА", "date": "2017.12.28", "title": "Стара Загора: Закупуването на земята под бунгалата на Община Казанлък в Несебър е един от акцентите в Бюджет 2018 на Общината"}
{"url": "http://www.focus-news.net/news/2017/12/28/2471700/karvav-atentat-v-shiitski-tsentar-v-kabul-obzor.html", "text": "Най-малко 40 души са убити и повече от 90 са ранени при експлозия в шиитски културен център в афганистанската столица Кабул.  „Целта на нападението е културен център, където се е провеждала церемония по повод 38-та годишнина от съветската инвазия в Афhанистан. Тогава бомбата е избухнала“, заяви говорител на вътрешнополитическото ведомство в Кабул. \"Ислямска държава\" пое отговорност за атентата. \r\n„Терористичните групировки и тези, които ги подкрепят, трябва да знаят, че народът на Афганистан е обединен и стои твърдо срещу плана, скроен от враговете му. Тези подли атаки няма да сломят афганистанския народ“, съобщава афганистанското президентство на страницата си в социалната мрежа „Туитър“. Президентът Ашраф Гани е инструктирал властите да разследват нападението и да обърнат сериозно внимание на ранените и на семействата на жертвите\r\nБританският министър на външните работи Борис Джонсън определи терористичното нападение в Кабул, при което загинаха десетки хора, като „отвратително“. „Аз съм потресен от това отвратително нападение срещу културния център в Кабул, отнело толкова много невинни животи“, заяви Борис Джонсън.  „Ние оставаме твърди в намерението си да помогнем на афганистанския народ на победи тероризма и ще продължим да подкрепяме правителството на Афганистан в търсенето на по-добро бъдеще за народа си“, допълни той.\r\nАфганистанското разклонение на „Ислямска държава“, което се нарича само себе си „Провинция Хорасан“ засили атаките си през последните месеци, макар и халифатът на ислямистите в Сирия и в Ирак да се разпадна.", "date": "2017.12.28", "title": "Кървав атентат в шиитски център в Кабул (ОБЗОР)"}
{"url": "http://www.focus-news.net/news/2017/12/28/2471701/sliven-zhiteli-na-romskiya-kvartal-v-selo-glushnik-spasiha-leshoyad.html", "text": "Жители на ромския квартал в село Глушник спасиха лешояд, съобщиха от Зелени Балкани.\r\nПтицата е лешоядът K93, който е маркиран със сателитен предавател и от седмици се придържа в района на Сливен, след като бе освободен повторно от волиерата за адаптация над града. Изглежда K93 все още не се е адаптирал към дивата природа и не възприема себе си като дива птица, често се придържа в близост до хората.\r\nПрез последните дни е имало информация, че вероятно е оцелял, тъй като е бил хранен от ловци от ловните дружинки в Блатец и Глушник, които са му подхвърляли остатъци от отстреляния дивеч.", "date": "2017.12.28", "title": "Сливен: Жители на ромския квартал в село Глушник спасиха лешояд"}
{"url": "http://www.focus-news.net/news/2017/12/28/2471702/plovdiv-koledniyat-bazar-v-kompleks-starinno-karlovo-shte-prodalzhi-do-10-yanuari-otchita-se-ogromen-posetitelski-interes.html", "text": "Коледният базар в комплекс „Старинно Карлово“ ще продължи до 10 януари. Това каза за Радио „Фокус“ – Пловдив Десислава Баракова, председател на Сдружение „Карловски еснаф“. Тя подчерта, че базарът е традиционен и се провежда в къща „Бухалов хан“, където продължава да създава празнично настроение на жителите и гостите на Карлово. Работното време на коледния базар е всеки ден от 09.00 до 17.00 часа, без неделя и понеделник. За поредна година къща „Бухалов хан“ привлича деца и възрастни, които имат възможността да наблюдават как най-добрите майстори от Подбалкана показват уменията си и учат подрастващите на тях. „Сред застъпените занаяти са калоферска дантела, цветна бродерия, свещолеене, тъкачество, плъстене, декорация и рисуване върху предмети и много други. Занаятчиите наблягат на старите занаяти и на тяхното съвременно празнично предназначение. Целта ни е съхранение, популяризиране и разпространение на старите занаяти по нашия край“, каза Баракова.\r\nКоледният базар комплекс „Старинно Карлово“ отвори врати на 1 декември и се радва на огромен посетителски интерес както от жители на града, така и от български и чуждестранни туристи.\r\nТони МИХАЙЛОВ", "date": "2017.12.28", "title": "Пловдив: Коледният базар в комплекс „Старинно Карлово“ ще продължи до 10 януари, отчита се огромен посетителски интерес"}
{"url": "http://www.focus-news.net/news/2017/12/28/2471703/veliko-tarnovo-krepostta-tsarevets-shte-posreshta-turisti-v-parviya-den-na-novata-2018-godina.html", "text": "Крепостта Царевец във Велико Търново ще посреща туристи в първия ден на новата 2018 година. Архитектурно-музейният резерват ще е отворен за посещения от 12.00 до 17.00 часа. Това съобщиха от пресцентъра на Регионален исторически музей – Велико Търново. Първият посетител ще бъде официално посрещнат в 12.00 часа от директора на РИМ – Велико Търново д-р Иван Църов и ще получи като подарък музейна литература, а при обиколката си на историческата забележителност ще бъде придружен от екскурзовод.\r\nЖителите и гостите на Велико Търново могат да разгледат Царевец и в последния ден на тази година, 31 декември, от 09.00 до 13.00 часа.\r\nКрепостта Царевец е най-посещаваният исторически обект в страната и единствения музей, който работи 365 дни в годината. Само в първия ден на изминалата година архитектурно-музейният резерват бе посетен от 496 туристи, от които 179 чужденци.", "date": "2017.12.28", "title": "Велико Търново: Крепостта Царевец ще посреща туристи в първия ден на новата 2018 година"}
{"url": "http://www.focus-news.net/news/2017/12/28/2471704/afp-dag-dzhouns-e-ofitsialno-obyaven-za-pobeditel-na-izborite-za-senator-v-shtata-alabama.html", "text": "Демократът Дъг Джоунс е официално обявен за победител на изборите за сенатор в американския щат Алабама, предава  AFP.\r\nОфициалното обявяване на резултатите е направено, въпреки твърденията на победения кандидат на Републиканската партия Рай Муур, че на изборите е имало измами .  \r\nСега, след избирането на Джоунс републиканците имат 51 места в Сената, докато демократите 49. Виктор Турмаков", "date": "2017.12.28", "title": "AFP: Дъг Джоунс е официално обявен за победител на изборите за сенатор в щата Алабама"}
{"url": "http://www.focus-news.net/news/2017/12/28/2471705/reuters-shestima-egipetski-ofitseri-sa-zaginali-pri-vzriv-v-severen-sinay.html", "text": "Египетски военен и петима войници загинаха при взрив, поразил тяхното превозно средство, докато са извършвали нападение срещу позиция на терористите в Северен Синай, предаде  Reuters.\r\n„Експлозията е причинена от поставена под пътя от терористите бомба“, съобщава армията в официално свое заявление, но не уточнява други подробности. \r\nПо-рано при отделна операция в Северен Синай са убити трима ислямисти.  Виктор Турмаков", "date": "2017.12.28", "title": "Reuters: Шестима египетски офицери са загинали при взрив в Северен Синай"}
{"url": "http://www.focus-news.net/news/2017/12/28/2471706/ria-novosti-shestima-dushi-sa-zaginali-pri-katastrofa-s-meksiko.html", "text": "Шестима души са загинали, 18 са ранени при голямо пътно произшествие в мексиканския щат Гуанахуато, предава  РИА Новости.\r\nПо данни на местни медии катастрофата се е случила на пътя между градовете Силао и Сан Фелипе, когато каравана навлиза в отсрещното платно и се сблъсква с два микробуса и камион. \r\nШофьорът на караваната и неговият спътник са се скрили от мястото на произшествието, захвърляйки пострадалите на произвола на съдбата.  Виктор Турмаков", "date": "2017.12.28", "title": "РИА Новости: Шестима души са загинали при катастрофа с Мексико"}
{"url": "http://www.focus-news.net/news/2017/12/28/2471707/the-hill-opredelena-e-datata-za-parviya-meditsinski-pregled-na-donald-tramp-kato-prezident.html", "text": "Белият дом съобщи, че президентът на САЩ Доналд Тръмп ще премине през медицински преглед на 12 януари и резултатите ще бъдат публикувани от неговия военен лекар д-р Рони Джаксън, пише  The Hill.\r\n„Пълният медицински преглед на президента ще премине на 12 януари и д-р Джаксън, неговият лекар, ще изнесе данните от него след това“, пише в официално заявление на Белия дом.  \r\nПрезидентите на САЩ трябва да преминават рутинно медицински прегледи от военни договори, за да доказват, че са физически годни да управляват.\r\n71-годишният Тръмп е най-старият човек, заемал президентския пост на САЩ. Въпреки съмненията на опозицията, той често се хвали, че е пълен с енергия.  Виктор Турмаков", "date": "2017.12.28", "title": "The Hill: Определена е датата за първия медицински преглед на Доналд Тръмп като президент"}
{"url": "http://www.focus-news.net/news/2017/12/28/2471708/api-vremenno-e-zatrudneno-dvizhenieto-prez-prohoda-na-republikata-v-uchastaka-mezhdu-smishemorkov-han-i-razklona-za-raykovtsi.html", "text": "Временно движението по път II-55 през Прохода на Републиката в участъка между с.Мишеморков хан и разклона за Райковци се осъществява по две от трите ленти за движение, поради ПТП. Това съобщиха от пресцентъра на Агенция „Пътна инфраструктура”.", "date": "2017.12.28", "title": "АПИ: Временно е затруднено движението през Прохода на Републиката в участъка между с.Мишеморков хан и разклона за Райковци"}
