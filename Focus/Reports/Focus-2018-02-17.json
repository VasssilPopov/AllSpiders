{"url": "http://www.focus-news.net/news/2018/02/17/2489669/sport-izigraha-se-chetiri-sreshti-ot-23-iya-krag-na-germanskata-bundesliga-bayern-pobedi-volfsburg-s-21.html", "text": "Завършиха четири срещи от програмата на 23-ия кръг на германската Бундеслига. Шампионът Байерн Мюнхен записа победа с 2:1 в гостуването си на Волфсбург и запази преднината си от 21 точки на върха в класирането пред втория Байер Леверкузен, който постигна победа със същия резултат в гостуването си на Хамбургер. В другите две срещи от днес Фрайбург записа домакинска победа над Вердер (Бремен) с минималното 1:0, а Кьолн и Хановер 96 завършиха наравно 1:1.", "date": "2018.02.17", "title": "Спорт: Изиграха се четири срещи от 23-ия кръг на германската Бундеслига, Байерн победи Волфсбург с 2:1"}
{"url": "http://www.focus-news.net/news/2018/02/17/2489668/rumyana-glavcheva-ekspert-seizmolog-dopisen-chlen-na-bani-tri-moshtni-zemetreseniya-raztarsvat-meksiko-za-5-mesetsa.html", "text": "Вчера, петък, в 17:40 местно време масивно земетресение с магнитуд 7.2 удари южно и централно Мексико. Земетресението, което се случи след убийствен трус (магнитуд 7.1, отнети 369 човешки живота) на 19 септември 2017 в щата Пуебла на около 130 км югоизточно от столицата на Мексико, принуди сега столичани да се втурнат навън от жилища и офиси. Епицентърът на труса е определен от Американската геоложка служба по тихоокеанския бряг недалеч от Сантяго Ихтаютла и на около 50-55 км североизточно от Пинотепа в южния щат Оаксака, югозападно Мексико; в споменатите селища сътресенията са с интензивност от V до VII степен по 12-степенната скала . Дълбочината е оценена на 24 км под земната повърхност. Близо час след мощното земетресение, същият източник произведе вторичен трус с магнитуд 5.8. Aфтершокът разтърси отново високите сгради в Мексико Сити и по-силно територии в близост до епицентъра. Засегнати са сгради, пострадали преди 5 месеца – близо до Пинотепа и Сантяго Хамилтепец. За напусналите повредените домове са осигурени палатки. През изминалите 16 чáса са регистрирани двадесетина вторични труса с магнитуд 4 и по-голям. Серията земетресения от изминалото денонощие се  случва на около 400 км западно от земетресение с магнитуд 8.2 на 7 септември миналата година, причинило 96 човешки жертви. Смята се, че новата активизация не е пряка последица от септемврийските край щата Чиапас (7 септември) и в щата Пуебла (19 септември). Макар в макромащаб всички тези мощни земетръсни прояви да се дължат на напрежения, причинени от сблъсък между плочите Североамериканска, Карибска и тихоокеанската Кокос.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.02.17", "title": "Румяна Главчева, експерт-сеизмолог, дописен член на БАНИ: Три мощни земетресения разтърсват Мексико за 5 месеца"}
{"url": "http://www.focus-news.net/news/2018/02/17/2489665/kyustendil-zaginalata-pri-katastrofata-na-am-struma-zhena-e-na-30-godini.html", "text": "Загиналата при пътен инцидент на автомагистрала „Струма” жена е на 30 години и е била сама по време на инцидента. Това съобщиха за Радио „Фокус” – Кюстендил от ОДМВР – Кюстендил. Жената е шофирала лек автомобил по магистралата в посока София. При пътен възел „Бобошево” е изгубила контрол над автомобила, преобръщайки се в страни от пътя. Жената, която е с адресна регистрация от столицата, е изпаднала от лекия автомобил и е загинала на място. Няма други пострадали. Водачите трябва да се движат с повишено внимание в района на пътния инцидент.\r\nВенцеслав ИЛЧЕВ", "date": "2018.02.17", "title": "Кюстендил: Загиналата при катастрофата на АМ „Струма” жена е на 30 години"}
{"url": "http://www.focus-news.net/news/2018/02/17/2489670/plovdiv-be-domakin-na-turnir-po-darts.html", "text": "Пловдив стана домакин на първия по рода си турнир за Купата на българската федерация по дартс. Това съобщиха за Радио „Фокус“ – Пловдив от отдел „Връзки с обществеността“ на Общината. Турнирът се е провел на Финалния комплекс при Гребната база, като в него са участвали над 60 мъже и жени от Пловдив, София, Русе, Варна, Стара Загора и Габрово. На официалното откриване на турнира, директорът на Дирекция „Спорт и младежки дейности“ в Община Пловдив Петър Зехтински е приветствал всички състезатели и им е пожелал добър успех. Организаторите на турнира са анонсирали, че на 5 и 6 май в Пловдив ще се проведе и Държавното първенство по дартс.\r\nТони МИХАЙЛОВ", "date": "2018.02.17", "title": "Пловдив бе домакин на турнир по дартс"}
{"url": "http://www.focus-news.net/news/2018/02/17/2489671/turskiyat-ministar-na-kulturata-i-turizma-numan-kurtulmush-be-na-parva-ofitsialna-vizita-v-balgariya.html", "text": "Министърът на културата и туризма на Република Турция, Нуман Куртулмуш, пристигна у нас на двудневно официално посещение по покана на Министерството на туризма за участие в Конференцията на високо ниво на европейските министри на туризма на тема „Туризъм и икономическо развитие” в рамките на Българското председателство на Съвета на Европейския съюз. Това съобщиха от пресцентъра на Културно-информационният офис в София към Посолството на Р Турция. По време на визитата си министър Куртулмуш осъществи двустранни срещи с нашите министри на туризма и на културата, и даде официална пресконференция за българските медии.\r\nНа нея министърът съобщи, че с церемонията по откриването на реставрираната Желязна църква в Истанбул, на която присъстваха министър председателят на България Бойко Борисов и президентът на Турция Реджеп Тайп Ердоган, двете съседни страни са доказали започването на нов етап на изключително добро сътрудничество в междукултурните си отношения. \r\nЗа това говори ръстът на българските туристите в Истанбул, регистриран веднага след откриването на църквата „Св. Стефан“, тъй като туристически агенции са започнали да промотират турове, включващи посещение на историческата забележителност.\r\nНа пресконференцията проф. д-р Куртулмуш съобщи, че по време на срещата си с министър Ангелкова са договорили създаването на работни групи между двете страни, които следвайки единна рекламна стратегия в областта на туризма ще изготвят съвместни туристически пакети за привличане на туристи не само от Китай, Индия и САЩ, но и от цял свят.\r\nМного ползотворна е била и срещата на турския министър с българския му колега в областта на културата - Боил Банов. Двамата са постигнали единомислие за общите ни културни ценности и са се договорили за подписването на два важни документа – споразумение за опазване на недвижимото културно наследство и протокол за двустранното изграждане на културни центрове в двете съседни страни.\r\nНа съвещание на турската делегация с Организацията за черноморско икономическо сътрудничество (ОЧИС) в областта на туризма, министър Куртулмуш и генералният секретар на организацията Майкъл Христидис са установили сходните си идеи по отношение реализирането на съвместни проекти в региона на Черно море, които ще благоприятстват за развитието на Балканите. Обсъдили са и организирането на постоянни круизни маршрути по Западното Черноморие.\r\nВ отговор на въпроса дали с оглед на военните конфликти и бежанския поток от Сирия, Турция е способна да гарантира сигурността на туристите там, Нуман Куртулмуш обясни, че братско задължение е да се окаже помощ на мигрантите, които, принудени да спасят живота си, са напуснали своята родина. Турция ги е приела, една част от тях са настанени и им се осигуряват жизнено необходимите здравословни потребности и образование. Друга част от тях са получили подкрепа и са продължили самостоятелно живота си, а за трета част, за която се предполага, че имат връзка с терористични организации, са вече депортирани. Министърът заяви още: „Всеки един турски град е толкова сигурен, колкото и другите европейски градове“. \r\nИ добави още, че през 2017 г. Турция е белязала исторически рекорд като е посрещнала 32,3 млн. туристи, сред които 4,5 млн. руски туристи, 3,5 млн. туристи от Германия и 1 млн. 850 хил. гости от България, и от всички тях няма нито един пострадал. През 2018 г. Турската република очаква да посрещне около 3,8 млн. туристи и се надява на приход от порядъка на 30 млрд. долара.\r\nВ обобщение, министър Куртулмуш изказа своята благодарност към всички български институции, реализирали мероприятията по провеждане на конференцията и към българските медии, и надеждата си, че те ще окажат положително влияние не само за нашия регион, а за цяла Европа.", "date": "2018.02.17", "title": "Турският министър на културата и туризма Нуман Куртулмуш бе на първа официална визита в България"}
{"url": "http://www.focus-news.net/news/2018/02/17/2489673/nimh-utre-oblachnostta-nad-stranata-shte-bade-znachitelna-i-vecherta-v-severozapadnite-rayoni-shte-prevali-slab-dazhd.html", "text": "През нощта облачността от северозапад ще се увеличава. Минимални температури между минус 1° и 4°. Утре облачността над страната ще бъде значителна. Вечерта в северозападните райони ще превали слаб дъжд. В източните райони от страната ще духа слаб южен, в Дунавската равнина запад-северозападен вятър. Максимални температури между 5° и 10°, в югозападните райони до 13°. В София около 8°. Това съобщи за Агенция „Фокус” дежурният синоптик  Христо Христов от Националния институт по метеорология и хидрология (НИМХ) при Българската академия на науките (БАН). Атмосферното налягане ще бъде близко до средното за месеца. През деня ще се задържи почти без промяна.\r\nПрез нощта срещу понеделник на много места в Северна България ще има превалявания от дъжд, а след полунощ, с проникването на по-студен въздух от североизток, в Предбалкана и високите полета на Западна България ще превали сняг.\r\nНад Черноморието ще има значителна облачност, с повече слънце над южното крайбрежие. Ще духа слаб, преди обяд до умерен южен вятър. Максимални температури на въздуха: 7°-9°. Температурата на морската вода е 5-7°. Вълнението на морето ще бъде 1-2 бала.  \r\nНад планините ще има значителна облачност, но почти без валеж. Ще духа предимно умерен запад-югозападен вятър, който по-късно през деня ще се ориентира от северозапад. Максимална температура на височина 1200 метра около 6°, на 2000 метра – около 0°.  \r\nПрез първата половина от следващата седмица ще преобладава облачно време. С прекъсвания и на места ще превалява, предимно слабо, ще има и дъжд, и сняг. Вятърът ще бъде от източна четвърт, слаб до умерен. Дневните температури ще се понижат, но като цяло, средните ще бъдат малко по-високи от обичайните.", "date": "2018.02.17", "title": "НИМХ: Утре облачността над страната ще бъде значителна и вечерта в северозападните райони ще превали слаб дъжд"}
{"url": "http://www.focus-news.net/news/2018/02/17/2489694/tass-izraelskata-armiya-porazi-shest-obekta-na-hamas-v-ivitsata-gaza-v-otgovor-na-napadenieto-nad-chetirima-izraelski-voenni-na-granitsata-s-anklava.html", "text": "Военно-въздушните сили на Израел поразиха шест военни обекта на ХАМАС в отговор на нападението извършено по-рано през деня нападение над израелски военни на границата с ивицата Газа, предаде  ТАСС\r\n„Рано тази вечер изтребители на военно-въздушните сили на Израел поразиха конкретни военни обекти, принадлежащи на терористичната организация ХАМАС в сектора Газа“, се казва в комюнике на прес-службата на израелската армия.\r\nВоенните указват, че са поразили тунел прокопан от ивицата Газа към Израел и два тренировъчни лагера на групировката.\r\nПри нападението по-рано през деня бяха ранени четирима израелски военни, двама от които тежко. Израелският премиер Бенямин Нетаняху охарактеризира инцидента на границата като „сериозен“.\r\nВ събота вечерта е изстреляна ракета от ивицата Газа към Израел. Не се съобщава за пострадали. Юлиян Марков", "date": "2018.02.17", "title": "ТАСС: Израелската армия порази  шест обекта на ХАМАС в ивицата Газа в отговор на нападението над четирима израелски военни на границата с анклава"}
{"url": "http://www.focus-news.net/news/2018/02/17/2489666/blagoevgrad-v-dvora-na-su-vasil-levski-selo-kolarovo-e-bil-izgraden-pametnik-na-patrona-na-uchilishteto-s-dareniya-na-mestni-zhiteli.html", "text": "В двора на СУ „Васил Левски“ – село Коларово е бил изграден паметник на патрона на училището с дарения на местни жители. Това каза за Радио „Фокус“ – Пирин Любка Панкова, директор на учебното заведение. По думите ѝ с скулптурата е дело на Евгени Гоцков, като тя също е била подарък за училището. „Паметника на Васил Левски бе подарък за училището по повод 100-годишнината“, каза още Панкова. Тя добави, че в двора на училището, освен паметник на Васил Левски, има и паметник на Народните будители, който е направен по проект. „Паметниците, които имаме в двора на училището възпитават децата. Стараем се не само да даваме знания на учениците, а и да ги подготвяме за бъдещият живот. Това е мисията на всеки един учител. В нашето училище екип от 25 учители, заедно с мен и заместник-директора работим по този начин. И другото което е много важно е, че голяма част от учителите в училището са наши бивши възпитаници. Те са учили тук, в това училище“, подчерта Панкова. Тя добави, че всички в училището, но и в село Коларово са приятели, съмишленици и работят заедно.\r\nЛивия НИНОВА", "date": "2018.02.17", "title": "Благоевград: В двора на СУ „Васил Левски“ – село Коларово е бил изграден паметник на патрона на училището с дарения на местни жители"}
{"url": "http://www.focus-news.net/news/2018/02/17/2489663/pss-zhena-e-zatrupana-ot-lavinata-v-pirin-spasitelnata-aktsiya-prodalzhava.html", "text": "Жена е затрупана от лавината в Пирин, спасителната акция продължава. Това съобщиха за Агенция „Фокус“ от Планинската спасителна служба (ПСС) при БЧК. На място работят спасителни екипи от Сандански и Банско. \r\nЛюба АЛЕКСИЕВА", "date": "2018.02.17", "title": "ПСС: Жена е затрупана от лавината в Пирин, спасителната акция продължава"}
{"url": "http://www.focus-news.net/news/2018/02/17/2489675/the-new-york-times-milorad-dodik-iska-razdel-na-bosna-i-hertsegovina-ako-e-vazmozhno-po-miren-pat.html", "text": "Милорад Додик е категоричен по два въпроса: че е президент на легитимна държава, а не на етнически прочистена територия в държава с международно признати граници и че дори и на 58 години той все още може да играе баскетбол като професионалист, пише в материал на авторитетното американско издание The New York Times, посветен на босненския сръбски лидер и положението в Босна и Херцеговина (БиХ), като цяло.\r\nВестника е съгласен за баскетбола, като посочва, че той играе редовно, въпреки че никога не е играл на професионално ниво извън бившата Югославия, която някога беше сред силите в този спорт и е показал способностите си по време на демонстративен мач в Санкт Петербург миналата година, в който са взели участие руски баскетболни величия от миналото, включително бившият руски играч от НБА Андрей Кириленко.\r\nНо, що се отнася до политиката, The New York Times смята, че Додик греши. Въпреки решимостта му да се отцепи от мюсюлманско-хърватската част на БиХ, той остава само президент на един сръбски автономен регион, приблизително с големината на Белгия. Регионът, обясняват от американското издание, се нарича Република Сръбска – име, дадено му от изцапания с кръв негов предшественик Радован Караджич, който е военен престъпник, излежаващ 40-годишна присъда за осъществяване на геноцид срещу босненските мюсюлмани.\r\nПо време на двата му президентски мандата и двата му като премиер на автономната област, Додик е постоянен източник на главоболия за международната общност. Въпреки предупрежденията и в противоречие с решението на Върховния съд на БиХ, той организира референдум през 2016-а година, по въпроса дали 9 януари да бъде обявен за национален празник, а това е денят, в който през 1992 година Караджич обяви създаването на сръбска държава в Босна.\r\nСлед единодушното приемане на предложението, САЩ наложиха санкции на босненския лидер на основание, че подкопава следвоенния ред, установен с подписването на Дейтънския мирен договор през 1995 година. Докато Додик продължава да руши авторитета на централните власти в Сараево, Западните дипломати се тревожат, че плебисцита е просто прелюдия към втори референдум, този път за независимостта на Република Сръбска.\r\nТой е враг и на посланика на САЩ в БиХ Морин Кормак, което личи от заявлението му, че „тя провежда такава политика, все едно Хилъри Клинтън е президент на САЩ“. Напоследък, както твърди Додик, тя го е оставила да диша по спокойно. „Честно казано, животът ми се подобри чувствително, когато тя спря да идва тук и да ми казва какво да правя“, обяснява сръбският лидер.\r\nИзданието си припомня, че някога Вашингтон и Брюксел са го приветствали като умерен политик, който ще сложи край на войнстващия сръбски национализъм, довел до кръвопролитията на Балканите през 90-те, но Додик се е префасонирал като радикален националист, научил уроците си от страниците на учебниците по авторитаризъм и съвременните си патрони в Белград, включително сръбския президент Александър Вучич.\r\nДодик е призова всички сръбски политици на служба в босненските държавни институции да се върнат в Баня Лука – столицата на сръбския регион и обяви тези, които отказаха за предатели. Той засили държавния контрол върху медиите и стегна примката около икономиката и институциите на сръбския автономен регион, като се превърна в главния работодател в Република Сръбска.\r\n„Той еволюира от автократ в диктатор“, заяви Вукота Говедарица, един от малкото политически противници на Додик. „Неговата управленска стратегия на създаване на вътрешни и външни врагове почти ни докара до банкрут и политически провал“.\r\nВ интервю, дадено в Баня Лука, Додик се почувства леко смутен при споменаването на американските санкции. Без да го признава открито, както и повечето сърби, той таи надежди, че администрацията на Доналд Тръмп ще вземе неговата страна. Той защити решението си да откъсне Република Сръбска от БиХ, сочейки като причина „опасността за сърбите“, датираща от времената на Османската империя и стигаща до съвременния ислямски екстремизъм, който, според него, продължава да дебне в сянката на борбата срещу тероризма.\r\nThe New York Times припомня времената, когато в течение на 10 години Милорад Додик е получил дъжд от финансови помощи и комплименти от Брюксел и Вашингтон, като дори бившият държавен секретар Мадлин Олбрайт го е определила като „глътка свеж въздух на Балканите“. Сега Додик е обърнал погледа си на Изток, където разчита на своя идол Владимир Путин.\r\nСпоред мнението на сръбския лидер, бедите на Босна идват от лошото прилагане на Дейтънските споразумения, които, както казва той, фаворизират босненските мюсюлмани за сметка на сърбите и хърватите.\r\n„Това беше брак по сметка, но не проработи“, заяви Додик. „БиХ е изкуствена държава и ние искаме да я напуснем“. По мирен начин, ако изобщо това е възможно, добави той.\r\nМоже би, пише американското издание, но през тази седмица той е оборудвал полицията на Република Сръбска с 2500 полицейски автомата.\r\n„Нямаме какво да крием“, коментира той по случая. Оръжията са доставени с цел „да подобрят способностите и стандарта на регионалната полиция за борба с тероризма“ и добави, че „от 20 години се опитваме да оборудваме, както трябва полицията и сега решихме да го направим“.\r\nПревод и редакция:", "date": "2018.02.17", "title": "The New York Times: Милорад Додик иска раздел на Босна и Херцеговина, ако е възможно – по мирен път"}
{"url": "http://www.focus-news.net/news/2018/02/17/2489677/balgariya-komentari-v-svetovnite-medii-agentsiya-fokus.html", "text": "България се включи към 25-годишния спор за името на Македония между Атина и Скопие, на основание, че този въпрос засяга и София, пише американското издание The Washington Post.\r\nВестникът припомня, че Македония и Гърция подновиха усилията си за разрешаване на спора, както и подробностите около него.\r\nThe Washington Post цитира думите на българския президент Румен Радев от петък, когато той заяви, че бъдещото решение на спора с Атина не трябва да включва „географски показатели, свързани с територията на България“, като от редакцията добавят, че Радев не е дал по-подробни обяснения за позицията си.\r\nИзданието обяснява, че историческата територия Македония включва земи, които днес са в Гърция, България и Бившата югославска република Македония.\r\n*** България се включи в многогодишния спор за името на Македония между Скопие и Атина, предава руската агенция Regnum.\r\nСлед края на преговорите между президентите на България и Македония Румен Радев и Георге Иванов, българският държавен глава изрази мнение, че спора за името на бившата югорепублика засяга и София.\r\nСпоред думите на Радев, новото име на Македония не трябва да включва „географски показатели, свързани с територията на България“.\r\nОт руската агенция напомнят, че името „Македония“ вече от 25 години е препятствие пред влизането на бившата югорепублика в НАТО и ЕС.\r\n*** Президентът на България Румен Радев заяви, че страната му би приветствала решаването на спора за името на Македония между Атина и Скопие, но предупреди, че новото име на бившата югорепублика не трябва да съдържа скрити териториални претенции към българска територия, пише електронното издание на гръцкия вестник Protothema.\r\nБългарският президент направи това изявление пред репортерите след срещата с македонския си колега Георге Иванов в Скопие.\r\nОт гръцкото издание припомнят, че преди време българските националисти (ВМРО – бел. ред.) са обвинили Гърция, че се опитва да узурпира името „Македония“, като посочват изказване на българския военен министър Красимир Каракачанов, в което той изказва мнение, че София също има права над историческия термин „Македония“.\r\n*** Министърът на отбраната на САЩ Джеймс Матис е провел разговор с българския си колега Красимир Карачанов по време на министерската среща в щабкварирата на НАТО в Брюксел на 15 февруари. Според думите на главния говорител на Пентагона Дана Уайт, целта на разговорите е била да се затвърди и разшири военното сътрудничество между Вашингтон и София, съобщава официалната интернет страница на американското военно ведомство.\r\nМатис е изтъкнал ролята на България като ключов партньор в сферата на сигурността в атмосферата на нарастващо напрежение в черноморския регион, като според думите на Уайт, той е похвалил София за усилията й да модернизира своята армия и да увеличи военния си капацитет, включително плановете за увеличаване на военните разходи до 2% от БВП до 2024 година.\r\nВоенният министър на САЩ е благодарил на Каракачанов и за планираното увеличаване на българския принос в операцията на НАТО в Афганистан, както и за активното участие на България във военните учения на Алианса и партньорите му в Европа през миналата година.\r\n*** Министър-председателят на Турция Бинали Йълдъръм е провел среща с българския си колега Бойко Борисов в кулоарите на Мюнхенската конференция за сигурността, пише електронното издание на турския вестник Yeni Safak, като се позовава на информация от неназован източник от турското правителство.\r\nСпоред източникът, по време на срещата с Борисов, чиято страна е ротационен председател на Съвета на Европейския съюз, е бил подчертан конструктивния принос на България към присъединителния процес на Турция в ЕС.\r\nДвамата са обсъдили отношенията между Турция и ЕС, двустранните връзки, както и текущи въпроси от двустранното сътрудничество.\r\nИзточникът на изданието е съобщил, че премиерите са изразили задоволството си от състоянието на отношенията между Турция и България, които са основани на взаимния интерес.", "date": "2018.02.17", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/02/17/2489676/blagoevgrad-su-vasil-levski-selo-kolarovo-raboti-aktivno-po-proekt-tvoyat-chas.html", "text": "СУ „Васил Левски“ – село Коларово работи активно по проект „Твоят час“. Това каза за Радио „Фокус“ – Пирин Любка Панкова, директор на учебното заведение. В рамките на програмата са сформирани 12 групи, в които участие са взели 142 ученика. „Пет от групите са за занимание по интереси, а седем са за деца с обучителни затруднения. В тези седем групи са включени учениците, които са от 1 до 12 клас като приоритет са децата със затруднения. Единият клуб, които е за големите ученици е „Лесна матура“ – това е подготовка  за  учениците, които имат затруднения по български език, който е първият задължителен зрелостен изпит. Там са насочени усилията на преподавателя г-жа Трайкова , която е и заместник-директор на училището“, каза още Панкова. Тя добави, че в групите за деца с обучителни затруднения приоритетно се залага на предметите български език и математика.  „Под формата на интерактивно обучение предлагаме на децата една допълнителна подготовка, за да може тези затруднения, които ги има да ги преодолеят. В заниманията по интереси сме заложили на творческите заложби на децата. Имаме една група „Приказен свят“, която е за учениците от начален етап. Имаме футболна група, за тези деца, които имат спортни заложби. Също така имаме и  волейбол“, отбеляза Панкова. Тя коментира, че вече втора година имат група с която много се гордеят – тя е свързана с предприемаческите качества и бизнес усета на децата. „Чрез нея се стараем да ги подготвим за бъдещият им живот. В тази група сме включили по-големите възпитаници. Този клуб направи една благотворителна акция, която представляваше изложба-базар за събиране на средства за деца-сираци, които при нас са 8. Сумата, която бе събрана е 410 лева. Това може да е малко, но по този начин ние учим децата на съпричастност, което е много важно. Миналата година същият клуб обнови градинката в училището. Труда беше техен, с помощта на спонсори“, уточни Панкова. Тя прибави, че хората от селото са осигурили дървеният материал, а децата са направили, лакирали и поставили пейки в двора на училището. „За мен децата, които имаме при нас са разкошни. Освен това имаме много добри преподаватели и добро отношение на хората от селото“, заяви Панкова. Тя допълни, че за СУ „Васил Левски“ – село Коларово важно е не само обучението, но и възпитанието на децата.\r\nЛивия НИНОВА", "date": "2018.02.17", "title": "Благоевград: СУ „Васил Левски“ – село Коларово работи активно по проект „Твоят час“"}
{"url": "http://www.focus-news.net/news/2018/02/17/2489667/zatrupanata-ot-lavina-v-pirin-turistka-e-otkrita-martva.html", "text": "Затрупаната от лавина в Пирин туристка е открита мъртва. Това съобщи за Агенция \"Фокус\" председателят на Българския Червен кръст (БЧК) Христо Григоров. Тялото на жената намерено от куче на Планинската спасителна служба. Предстои спасителите да свалят тялото на жената с шейна, но теренът е изключително тежък.", "date": "2018.02.17", "title": "Затрупаната от лавина в Пирин туристка е открита мъртва"}
{"url": "http://www.focus-news.net/news/2018/02/17/2489674/vanya-kusheva-nch-sv-prep-paisiy-hilendarski-asenovgrad-literaturniyat-klub-orfey-kam-chitalishteto-e-negovata-osnovna-dvizheshta-sila.html", "text": "Литературният клуб „Орфей“ към Народно читалище „Св. преп. Паисий Хилендарски“ е неговата основна движеща сила. Това каза за Радио „Фокус“ – Пловдив председателят на културната институция Ваня Кушева. По думите й, литературният клуб съществува от създаването на самото читалище, което през 2017 година отбеляза 20-годишния си юбилей. „През всичките тези години членовете на литературния клуб са били около и малко над 10. Това са пишещи хора от града, които доброволно се включват и са инициатори на много от изявите на читалището. Цялата дейност, която читалището има, я правим с клуба, защото това са начетени хора, на които винаги може да се разчита като талант и като отговорност“, коментира Ваня Кушева. Тя каза още, че предимно млади хора са част от клубовете и кръжоците, особено в музикалната школа, към читалище „Св. преп. Паисий Хилендарски“, но специално в литературния клуб „Орфей“ членовете са предимно застаряващи.\r\nВаня Кушева разказа, че членовете на литературния клуб са дали началото на събитията, които Община Асеновград организира по повод отбелязването на 145 години от гибелта на Апостола на свободата Васил Левски.  „В Градската библиотека участвахме с рецитал „Тефтерчето на Левски”. Хора от публиката също имаха възможност да се включат със стихове за Левски. На събитието бе прочетена и кратка биографична справка за Апостола на свободата. Дадохме скромно начало на отбелязване на годишнината, но от сърце“, каза председателят на Народно читалище „Св. преп. Паисий Хилендарски“ в Асеновград.\r\nТони МИХАЙЛОВ", "date": "2018.02.17", "title": "Ваня Кушева, НЧ „Св. преп. Паисий Хилендарски“-Асеновград: Литературният клуб „Орфей“ към читалището е неговата основна движеща сила"}
{"url": "http://www.focus-news.net/news/2018/02/17/2489678/kmetat-na-obshtina-simitli-apostol-apostolov-be-edinstveniyat-delegat-s-yaven-vot-na-kongresa-na-koyto-borislav-mihaylov-be-preizbran-za-prezident-na-bfs.html", "text": "Кметът на Община Симитли Апостол Апостолов бе единственият делегат с явен вот на конгреса, на който Борислав Михайлов бе преизбран за президент на БФС. Това съобщиха от пресцентъра на Община Симитли. Досегашният председател  на Българския Футболен Съюз печели с 463 от гласовете на делегатите на редовния Конгрес. За Любослав Пенев гласувалите са 36, докато за Ивайло Дражев – 5. Така Михайлов ще ръководи родния футбол и през следващите четири години. Това ще бъде четвърти мандат за Михайлов. Единственият гласувал с явен вот на конгреса бе кметът на община Симитли Апостол Апостолов. Кметът Апостолов не счете за нужно да влиза в тъмната стаичка, тъй като вотът, който даде беше категоричният вариант за нов президент на БФС.", "date": "2018.02.17", "title": "Кметът на Община Симитли Апостол Апостолов бе единственият делегат с явен вот на конгреса, на който Борислав Михайлов бе преизбран за президент на БФС"}
{"url": "http://www.focus-news.net/news/2018/02/17/2489443/pregled-na-osnovnite-temi-v-svetovniya-pechat-agentsiya-fokus.html", "text": "Лидерът на Пхенян Ким Чен-ун печели време с преговорите с Южна Корея, за да развие ядрената програма на страната на фона на опасенията, че САЩ ще нанесат „превантивни“ удари срещу изолираната комунистическа страна, пише американското издание Washington Examiner, като се позовава на бивше официално лице на Северна Корея.\r\nБившият председател на управляващата партия в Пхенян Ри Йонг-хо твърди, че желанието на севернокорейския лидер да се ангажира с преговори със Сеул и участие на страната му в Зимните олимпийски игри в Пьончан, е заради опасенията му от атака срещу страната. „Ким Чен-ун се страхува, че САЩ ще нанесат превантивни удари и се опитва да си купи време, за да завърши програмата си за ядрени ракети“, предупреди Ри Йонг-хо в рамките на изказване в центъра „Уилсън“ във Вашингтон. \r\nАдминистрацията на американския президент Доналд Тръмп обсъжда ограничен военен удар срещу режима в Пхенян, която ще има за цел да възпре Северна Корея да продължи развиването на ядрената си програма. Критиците обаче се опасяват, че подобна стъпка ще отприщи война, която ще изложи на риск живота на милиони южнокорейци. \r\nРи Йонг-хо работи за управляващата партия в Северна Корея в продължение на 30 г. Севернокорейският дезертьор твърди, че санкциите срещу Пхенян не работят. „Ким Чен-ун се бори с все още силните санкции, с военния и дипломатическия натиск, така че той се опитва да подобри ситуацията, като я постави на грешния фронт“, отбеляза севернокореецът. \r\nРи Йонг-хо похвали усилията на президента на САЩ да насочи вниманието на света към нарушенията, които режимът в Пхенян извършва спрямо правата на човека, като посочи, че това е най-силното и най-ефективно „оръжие\", което може да се използва за разрешаването на конфликта.\r\n*** Десетки световни лидери, високопоставени дипломати и военни се събират в Южна Германия за Мюнхенската конференция за сигурността, провеждана на фона на засиленото напрежение между САЩ и другите страни от НАТО от една страна и Русия от друга заради конфликтите в Сирия и в Украйна, предава  The Washington Post.\r\nМинистърът на САЩ Джейм Матис води делегацията на страната си тази година. Другите участници включват британския министър на отбраната Тереза Мей, израелският министър-председател Бенямин Нетаняху, иракският премиер Хайдер ал Абади, украинският президент Петро Порошенко и външните министри на Русия, Иран и Турция Сергей Лавров, Мохамад Джавад Зариф и Мевлют Чавушоглу. \r\nКонференцията, която ще продължи от петък до неделя, представлява неформална площадка, където дипломацията често се провежда в кулоарите.\r\n*** „Преди една година нашият колега Дениз Юджел бе арестуван в Истанбул по обвинения в тероризъм. Сега той е свободен“. Така германският национален ежедневник Die Welt съобщи за освобождаването на кореспондента си с двойно гражданство, който бе задържан в Турция на 14 февруари 2017 г. заради статиите, които пише за положението на кюрдите в страната.\r\nНовината за освобождаването на Дениз Юджел бе съобщена от неговия адвокат около 13.40 часа (местно време) в петък. Съдът в Истанбул постанови неговото пускане на свобода до началото на съдебния процес срещу журналиста. Съгласно разпространената информация, на Юджел не е наложена забрана да напуска Турция. \r\nДържавната турска агенция  предаде, че Прокуратурата на Истанбул най-накрая е представила обвинителен акт срещу кореспондента на германския вестник. В него се настоява за присъда от 18 г. лишаване от свобода на Юджел заради „пропаганда в полза на терористична организация“ (ПКК – бел. р.) и „подбуждане на хората към омраза и враждебност“. Съдът прие обвинителния акт и освободи Юджел. \r\nГоворител на Министерството на външните работи на ФРГ благодари на турската съдебна система и заяви, че първият дипломат на Берлин Зигмар Габриел (ГСПД) „е положил големи усилия през последните няколко дни, за да допринесе за разрешаването\" на случая с Юджел.\r\n*** Турция и САЩ постигнаха „разбиране за нормализиране на отношенията\", обяви първият дипломат на Анкара Мевлют Чавушоглу след проведена среща с държавния секретар на САЩ Рекс Тилърсън, който е на посещение в страната като част от обиколка в Близкия изток. \r\nЧавушоглу поясни, че е взето решение за „установяване на механизми“ за разрешаването на поредицата от разногласия между Турция и САЩ, две страни, които са партньори в НАТО. Първата среща по този механизъм ще се състои не по-късно от средата на март, подчерта турският външен министър в рамките на съвместната пресконференция с американския си колега.  \r\nВ късните часове на четвъртък, 15 февруари, държавният секретар на САЩ разговаря с турския президент Реджеп Тайип Ердоган за дълбоките проблеми в отношенията между Анкара и Вашингтон. Според източници Ердоган „ясно“ е обяснил на Тилърсън какви са очакванията на Турция за Сирия и Ирак, както и от борбата срещу тероризма. Срещата между двамата в Анкара е продължила повече от три часа, отбелязват от редакцията. \r\nСирийският град Манджиб остава една от ябълките на раздора между Турция и САЩ. Анкара многократно настоява за изтеглянето на подкрепяните от САЩ „Народни отряди за защита“ (YPG) от района и заплаши след приключването на операцията в Африн да насочи военните си към града. \r\n*** Държавният глава на САЩ Доналд Тръмп ще приеме израелския министър-председател Бенямин Нетаняху за среща в Белия дом на 5 март, съобщава вестник The Jerusalem Post.\r\n „Президентът има страхотни отношения с премиера и очаква да се срещне с него“, потвърди служител на Белия дом.\r\nСрещата в първите дни на март ще бъде петата, която Тръмп и Нетаняху ще проведат след встъпването в длъжност на 45-тия президент на САЩ през януари 2017 г. До този момент двамата лидери са се срещали два пъти в Белия дом, през февруари и май миналата година. Последният им разговор на четири очи бе в кулоарите на Световния икономически форум в Давос, Швейцария, през месец януари тази година. \r\nСлед срещата им в Давос, Тръмп заплаши да спре финансовата помощ за палестинците, ако те откажат да продължат усилията за решение на конфликта с Израел. На свой ред Нетаняху изрази надежди, че САЩ биха могли да се превърнат в посредник на мира в региона. \r\nПо-рано Нетаняху похвали „твърдата подкрепа на администрацията на Тръмп\" в ООН, след като Вашингтон взе решение да признае Ерусалим за столица на Израел.\r\n***", "date": "2018.02.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/17/2489672/emil-neshev-pss-rabotata-na-spasitelnite-ekipi-v-pirin-beshe-perfektna-no-za-sazhalenie-bez-dobar-kray.html", "text": "Работата на спасителните екипи в Пирин беше перфектна, но за съжаление без добър край. Това каза за Агенция „Фокус“ директорът на Планинската спасителна служба (ПСС) при БЧК Емил Нешев във връзка лавината в района на хижа „Синаница“ в Пирин, която затрупа туристка. „Намерено е момичето, но за съжаление вече не е между живите. Най-вероятно е починало от задушаване от лавината. Ходейки по билото на планината, момичето попада на козирка, която се чупи и пропада надолу. При падането предизвиква лавина, която я затрупва. Момичето е било с още две момчета, които не са попаднали в козирката. Те подават сигнала около 17.00 часа. Най-вероятно тялото на момичето ще бъде транспортирано към Банско, но не съм сигурен на 100%, тъй като подходът натам е много тежък с моторни шейни и не знам дали ще могат да я свалят“, обясни Нешев. По думите му в спасителната акция като първи екипи са излезли две моторни шейни с по двама човека и спасително куче. „Всъщност те са свършили работата. Отделно бяха тръгнали още 7 моторни шейни от Сандански и още две от Банско. Те вече се връщат“, добави Нешев. \r\nТой изказа своята благодарност към екипите, които са работили. „Подходът наистина е много труден, а те успяха да стигнат за минимално време. Перфектна работа, но за съжаление без добър край“, уточни той и подчерта, че опасността от лавини остава. \r\nЛюба АЛЕКСИЕВА", "date": "2018.02.17", "title": "Емил Нешев, ПСС: Работата на спасителните екипи в Пирин беше перфектна, но за съжаление без добър край"}
{"url": "http://www.focus-news.net/news/2018/02/17/2489442/predstoyashti-sabitiya-v-stranata-za-17-fevruari-agentsiya-fokus.html", "text": "***\r\nОт 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“.\r\n***\r\nОт 12.30 часа в Ритуалната зала на Централните софийски гробища ще се състои поклонението пред тленните останки на дългогодишния кмет на столицата, дипломат и общественик Петър Междуречки.\r\n***\r\nОт 17.30 часа от пл. “Света Неделя” ще тръгне факелно шествие, което да почете паметта на ген. Христо Луков, известено като Луковмарш. \r\n***\r\nОт 18.30 часа в Студентски център „Америка за България“, спортна зала, в кампуса на Американския университет ще започне Международен танцов и кулинарен фестивал.\r\n***\r\nОт 14.00 часа в Етнографския музей заедно с възпитаниците на Атанасия Петрова от Центъра за подкрепа на личностното развитие – Бургас, ще бъдат представени традиционните за Сирни Заговезни обичаи.\r\n***\r\nОт 14.00 часа на плажа до Морското казино ще се проведе протестна демонстрация под надслов „Да защитим Пирин, да защитим България“.\r\n***\r\nОт 11.00 часа в Пленарна зала на Община Варна ще се проведе тържественото награждаване на лауреатите в XXI - то издание на Националния конкурс за литературно творчество и компютърни и визуални изкуства „Любовта в нас“.\r\n***\r\nОт 11.30 часа пред сградата на Община Велико Търново ще се проведе протест под надслов „Не на насилието в детски градини и училища“.\r\n***\r\nОт 18.00 часа в Клуб 7 ще се проведе среща с Росиан Огнянов Дермански – състезател по борба класически стил. \r\n*** \r\nОт 20.00 часа в Клуб 7  ще се проведе представяне на вокална група „Веселие“. \r\n***\r\nОт 10.30 часа в местността „Старина” Община Велинград организира „Празник на снега”.\r\n***\r\nОт 10.00 часа в центъра на града ще се проведе четвъртият от поредицата протести с искане за  магистрала от Видин до София и тунел  под  Петрохан.\r\n***\r\nОт 10.00 часа в местността Ученически колонии ще се проведе 33-ото издание на зимния спортно-туристически празник „Враца – 2018”.\r\n*** \r\nОт 11.00 часа в Етнографския ареален комплекс в Златоград ще се проведе празникът Трифониада, посветен  на виното.\r\n***\r\nОт 10.00 часа на площад „20-ти юли“ ще се проведат кукерски игри „Старчовден“.\r\n***\r\nОт 10.30 часа пред сградата на общината ще се проведе протест срещу  увеличението на такса „Смет“.  \r\n***\r\nВ 11.30 часа в Първа аудитория на Аудиторния комплекс на МУ – Пловдив, на бул. Васил Априлов 15 А, ще се проведе Ден на работодателя. \r\n***\r\nОт 18.00 часа в Limacon Event Center ще бъде представен образователният проект на сдружение „Българска история“ и ЗАД „Армеец“ -  „Българско военно чудо“. \r\n***\r\nОт 18.00 часа в зала „Княз Александър I“ на Регионален исторически музей – Русе ще се проведе „Виртуална“ феминистична разходка из местата на памет, свързани с имената на видни русенки.\r\n***\r\nОт 10.00 часа ще започне регионалния празник „Маскарадни игри“.\r\n***\r\nОт 11.00 часа кметът на Девин Красимир Даскалов, председателят на Общинския съвет Руси Чаушев и неговият колега от местния парламент Велизар Шанов ще проведат приемен ден в ресторанта на селото.\r\n***\r\nОт 13.30 часа в общинска зала „Иван Вазов“ ще бъде открито осмото издание на международния турнир по художествена гимнастика за купа „Берое“.", "date": "2018.02.17", "title": "Предстоящи събития в страната за 17 февруари (Агенция „Фокус“)"}
{"url": "http://www.focus-news.net/news/2018/02/17/2489445/pg-na-gerb-sabira-podpisi-za-ostavkata-na-valeri-zhablyanov-kato-zam-predsedatel-na-parlamenta-obzor.html", "text": "ПГ на ГЕРБ обяви, че започва да събира подписи за оставката на Валери Жаблянов като зам.-председател на парламента на основание системно нарушаване на правилника. „Очевидно вашите партийни органи са атрофирали и не са в състояние да вземат ясно политическо решение, да ви помогнем да формирате адекватна позиция по отношение на национални консенсуси, свързани с политическото насилие“, се обърна депутатът Тома Биков към БСП. „Явно не сме в състояние да разберем какво се говори във вашето биполярно състояние. Чуваме едно, виждаме друго, а после разбираме, че мислите трето“, коментира той.\r\nВ отговор от БСП заявиха, че няма позволят на ГЕРБ да прави историческа интерпретация на фактите от историята и да се опитва да замете реалните проблеми на гражданите. Зам.-председателят на ПГ на БСП Жельо Бойчев поздрави ГЕРБ, че умело използват историческите теми, за да покриват реалните проблеми. „Ако има тема, която трябва да бъде на дневен ред в Народното събрание, да отнема енергията и да нажежава страстите, това е защо се отказва достъп до медицинско обслужване на български граждани“, изтъкна той.\r\n„Фокус“ припомня: На 15 февруари ПГ на ГЕРБ призова Валери Жаблянов да си подаде оставката като зам.-председател на парламента. Според ГЕРБ Валери Жаблянов е автор на фразата - „Народният съд“ е „необходимо и неизбежно правосъдие“. Съюзът на репресираните от комунистическия режим също настоя за публично извинение и оставката на Валери Жаблянов. Самият той заяви, че няма причина и мотиви да си подаде оставката. По думите му би било голяма изненада, ако колегите му от БСП поискат да се оттегли или извини. По-късно на брифинг от централата на БСП зам.-председателят на партията Кирил Добрев заяви, че БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. \r\nТемата влезе в дневния ред на парламента след като на 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. В отговор на следващия ден от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Зам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. \r\nБиляна ИВАНОВА", "date": "2018.02.17", "title": "ПГ на ГЕРБ събира подписи за оставката на Валери Жаблянов като зам.-председател на парламента (ОБЗОР)"}
{"url": "http://www.focus-news.net/news/2018/02/17/2489449/the-indipendent-tereza-mey-shte-predupredi-liderite-na-es-da-ne-pozvolyavat-doktrina-i-ideologiya-da-zastrashat-sigurnostta-po-granitsite.html", "text": "Тереза Мей ще рискува нов сблъсък с лидерите на Европейския съюз свързан с Брекзит, като ги предупреди да не излагат на риск границите на ЕС заради „доктрина и идеология“,  пише британският вестник The Independent.\r\nВ речта си пред Международната конференция по сигурността в Мюнхен ще предложи ново споразумение между Евросъюза и Великобритания, за да се запази пълното сътрудничество.\r\n„Тези, които застрашават нашата сигурност биха се радвали най-вече да ни видят пречупени“, ще каже тя. „ Те най-много биха искали да дебатираме относно цели и механизми, вместо да правим това, което е най-практично и ефективно за да защитим нашите хора“, ще добави тя.\r\nВеликобритания е обвинявана, че излага на риск европейската сигурност заради  излизането от Европол и непризнаване валидността на европейската заповед за арест.\r\n\"Няма законна или оперативна причина, поради която такова споразумение не може да бъде постигнато в областта на вътрешната сигурност\", ще каже тя. \"Ако обаче приоритетът в преговорите е да се избегне каквото и да било ново сътрудничество с страна извън ЕС, тогава тази политическа доктрина и идеология ще има вредни реални последици за сигурността на всички наши граждани, в Обединеното кралство и в ЕС. Като лидери не можем да допуснем това да се случи. \" Юлиян Марков", "date": "2018.02.17", "title": "The Indipendent: Тереза Мей  ще предупреди лидерите на ЕС да не позволяват „доктрина и идеология“ да застрашат сигурността по границите"}
{"url": "http://www.focus-news.net/news/2018/02/17/2489451/evening-standard-angela-merkel-kazva-che-tya-e-vse-oshte-lyubopitna-kakvo-ochakva-velikobritaniya-ot-brekzit.html", "text": "Федералният канцлер на Германия Ангела Меркел каза, че тя все още е любопитна какво очаква Великобритания от Брекзит на пресконференция в Берлин след срещата с британския премиер Тереза Мей, цитирана от вестник Evening Standard.\r\nМеркел отрече да е притеснена от тактиката на преговорите от страна на Великобритания, казвайки че е по-скоро любопитна за британските възгледи за бъдещо партньорство с ЕС.\r\n„Ние искаме да започнем тези преговори, защото сме донякъде притиснати от времето, но също така ние искаме да сме много последователни и внимателни, което значи, че ще обменяме често гледни точки“, каза канцлерът. „Не съм притеснена изобщо, аз съм просто любопитна, как Великобритания вижда бъдещото партньорство.\r\nТереза Мей заяви, че няма да има „твърда граница“ между Северна Ирландия и Република Ирландия след Брекзит и че очаква търговска сделка, която е „добра за Британия, за Германия и за ЕС“. Юлиян Марков", "date": "2018.02.17", "title": "Evening Standard: Ангела Меркел, казва че тя е все още любопитна какво очаква Великобритания от Брекзит"}
{"url": "http://www.focus-news.net/news/2018/02/17/2489450/daily-express-nedovolstvo-sled-izkazvane-che-privarzhenitsite-za-ostavane-v-es-shte-stanat-mnozinstvo-kogato-protivnitsite-na-ostavaneto-izmrat.html", "text": "Водещ британски политик и привърженик на оставането на страната В Европейския съюз е обвинен в разпространяване на „мита“, че привържениците на оставането ще станат мнозинство, когато противниците им „измрат“, пише Daily Express.\r\nБившият министър и служител на ООН лорд Малох-Браун е ръководител на кампаниията „Най-доброто за Британия“, частично финансирана от Джордж Сорос.\r\nЧленът на Камарата на лордовете казва, че е „дълбоко“ мотивиран от чувствата на децата си, приятелите им и групите младежи, с които работи неговата кампания.\r\n„Те са ядосани на възрастните хора“, казва той. „Те се чувстват предадени и усещат, че законите на статистиката работят в тяхна полза“, добавя той.\r\nСпоред него би било „напълно очаквано“, ако сделката на госпожа Мей по Брекзит бъде отхвърлена и начело на консерваторите застане някой, който да предложи нов референдум. Той предполага, че сегашните шянсове да спечелят „трудната битка“ са около 40 процента. „Дали си струва борбата?  Като демократ и патриот аз дълбоко вярвам“, заяви той. Юлиян Марков", "date": "2018.02.17", "title": "Daily Express: Недоволство след изказване, че привържениците за оставане в ЕС ще станат мнозинство, когато противниците на оставането „измрат\""}
{"url": "http://www.focus-news.net/news/2018/02/17/2489447/", "text": "Много силно земетресение е станало в Мексикио с магнитуд 7.3 , предаде EMSC.\r\n По данни на Европейския сеизмологичен център земетресението е станало в 23:39 Гринуичко време. Според Геологическата топографска служба на САЩ магнитудът е 7.5. Земетресението е станало в щата Оаксака на 35 км източно от град Санта Мариа Сакатепек и 107 км западно от град Оаксака де Хуарес. Усетено е в столицата Мексико сити. Очаквайте подробности. Юлиян Марков", "date": "2018.02.17", "title": "EMSC: Много силно земетресение е усетено в Мексикo"}
{"url": "http://www.focus-news.net/news/2018/02/17/2489454/pregled-na-osnovnite-temi-v-britanskiya-pechat-agentsiya-fokus.html", "text": "Миграцията, младежката безработица, неразрешените случаи на военни престъпления са основните проблеми на чуждестранните поддръжници на  Косово, пише британският вестник The Guardian.\r\nУкрасяването върви с пълна сила по  булевард  „Майка Тереза“ в Прищина, подготвят се сцени за родената в Косово британска певица Рита Ора, известни личности от различни страни започват да пристигат. В събота малката балканска държава отбелязва десет-годишнина от своето обявяване на независимостта си и духът на гордост и ентусиазъм се усеща.\r\n„Независимостта е най-хубавото нещо, най-хубавото нещо, което се случи на Косово, казваа Гранит Мифтари – 27-годише певец с пилотски очила, който преминава покрай сцената. \"Това е най-хубавият празник, който можем да имаме\".\r\nИзмежду гостите ще бъде Чери Блеър, чийто съпруг е запомнен с благодарност за водещата си роля в интервенцията на НАТО през Косовската война 1998-99 година, която сложи край на управлението на Милошевич и прокара пътя към независимостта на Косово.\r\n„САЩ и Великобритания са основателите на нашата държава“, казва Хасан Дотоку, 67-годишен пенсиониран строител, който преминава покрай ледена пързалка  в „Олимпийски парк“.  „Тони Блеър ни помогна много и деца и улици носят неговото име. Ние го възприемаме за на‘ човек“.\r\nРадостта не може да маскира сериозните предизвикателства пред които се изправя частичнио признатата страна както във вътрешен така и в международен план. Миграцията, младежката безработица, нерешените случаи на военни престъпления  и етническото разделение са проблемите на международните поддръжници , сред които и Европейския съюз, САЩ, Обединеното кралство. Териториалните спорове около Косово изглеждат толкова трудни за решаване, че някои от тях вещаят идеята за преначертаване на границите на Балканите. Което може да доведе до нови конфликти.\r\n\"Има усещане за достойнство и гордост за постиженията на Косово\", казва президентът Хашим Тачи в неговият офис в столицата, където ръкописната декларация за независимост виси в рамка на стената. Тачи бе политически лидер на етническата албанска Армия за освобождение на Косово (АОК), която в края на 90-те години води партизанска война срещу доминираната от Сърбия югославска държава и завърши с оттеглянето на сръбските сили през 1999 година след 78-дневна бомбардировъчна кампания в НАТО.\r\nТачи, висок, внушителен мъж, изрежда списъка на постиженията на Косово през последното десетилетие, включително изграждането на държавни институции, средния икономически растеж от 4%, членството в 200 международни организации (от ФИФА до МВФ) и признаването от 115 страни.\r\nЛидерите в Косово и Албания виждат годишнината като не само спомен за историческата борба за независимост на косовските етнически албанци, но и като  момент, в който да се съсредоточат върху стремежите на региона за членство в ЕС.\r\n\"Ако свободно и независимо Косово някога беше невъзможна мечта за албанците, днес това е факт от живота\", заяви албанският премиер Еди Рама в изявление пред The Guardian. \"Сега се надявам, че преди края на следващото десетилетие, Косово, Албания и Сърбия, Балканите  като регион, ще бъдат напълно интегрирани и ще бъдат членове на Европейския съюз. Дали е друг невъзможен сън? Не мисля така!“\r\nБернар Кушнер, бивш специален представител на ООН в Косово, който беше френски външен министър по време на обявяването на независимостта на Косово, описва Косово като \"един от успехите на системата на ООН\". \"Имаше война, кървава война и сега няма война\", казва той. Кушнер, защитник на хуманитарната интервенция, твърди, че \"планините от пари и огромните усилия\", които западните съюзници на Косово са вложили  на територията от 1999 г. насам, са оправдани.\r\n***Тереза Мей ще рискува нов сблъсък с лидерите на Европейския съюз свързан с Брекзит, като ги предупреди да не излагат на риск границите на ЕС заради „доктрина и идеология“,  пише британският вестник The Independent.\r\nВ речта си пред Международната конференция по сигурността в Мюнхен ще предложи ново споразумение между Евросъюза и Великобритания, за да се запази пълното сътрудничество.\r\n„Тези, които застрашават нашата сигурност биха се радвали най-вече да ни видят пречупени“, ще каже тя. „ Те най-много биха искали да дебатираме относно цели и механизми, вместо да правим това, което е най-практично и ефективно за да защитим нашите хора“, ще добави тя.\r\nВеликобритания е обвинявана, че излага на риск европейската сигурност заради  излизането от Европол и непризнаване валидността на европейската заповед за арест.\r\n\"Няма законна или оперативна причина, поради която такова споразумение не може да бъде постигнато в областта на вътрешната сигурност\", ще каже тя. \"Ако обаче приоритетът в преговорите е да се избегне каквото и да било ново сътрудничество с страна извън ЕС, тогава тази политическа доктрина и идеология ще има вредни реални последици за сигурността на всички наши граждани, в Обединеното кралство и в ЕС. Като лидери не можем да допуснем това да се случи. \"\r\n***Водещ британски политик и привърженик на оставането на страната В Европейския съюз е обвинен в разпространяване на „мита“, че привържениците на оставането ще станат мнозинство, когато противниците им „измрат“, пише Daily Express\r\nБившият министър и служител на ООН лорд Малох-Браун е ръководител на кампаниията „Най-доброто за Британия“, частично финансирана от Джордж Сорос.\r\nЧленът на Камарата на лордовете казва, че е „дълбоко“ мотивиран от чувствата на децата си, приятелите им и групите младежи, с които работи неговата кампания.\r\n„Те са ядосани на възрастните хора“, казва той. „Те се чувстват предадени и усещат, че законите на статистиката работят в тяхна полза“, добавя той.\r\nСпоред него би било „напълно очаквано“, ако сделката на госпожа Мей по Брекзит бъде отхвърлена и начело на консерваторите застане някой, който да предложи нов референдум. Той предполага, че сегашните шянсове да спечелят „трудната битка“ са около 40 процента. „Дали си струва борбата?  Като демократ и патриот аз дълбоко вярвам“, заяви той.\r\n***Федералният канцлер на Германия Ангела Меркел каза, че тя все още е любопитна какво очаква Великобритания от Брекзит на пресконференция в Берлин след срещата с британския премиер Тереза Мей, цитирана от вестник Evening Standard.\r\nМеркел отрече да е притеснена от тактиката на преговорите от страна на Великобритания, казвайки че е по-скоро любопитна за британските възгледи за бъдещо партньорство с ЕС.\r\n„Ние искаме да започнем тези преговори, защото сме донякъде притиснати от времето, но също така ние искаме да сме много последователни и внимателни, което значи, че ще обменяме често гледни точки“, каза канцлерът. „Не съм притеснена изобщо, аз съм просто любопитна, как Великобритания вижда бъдещото партньорство.\r\nТереза Мей заяви, че няма да има „твърда граница“ между Северна Ирландия и Република Ирландия след Брекзит и че очаква търговска сделка, която е „добра за Британия, за Германия и за ЕС“.\r\n***", "date": "2018.02.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/17/2489456/ochakva-se-prez-yuni-da-zapochnat-pregovorite-s-makedoniya-i-albaniya-za-prisaedinyavaneto-im-kam-es-obzor.html", "text": "Очаква се през юни да започнат преговорите с Македония и Албания за присъединяването им към ЕС. Това стана ясно от думите на външния министър Екатерина Захариева след неформалната среща на министрите на външните работи („Гимних“). „Много се надявам през юни да започнат преговори със Скопие и Тирана за присъединяване към ЕС“, заяви Захариева. Върховният представител на ЕС по въпросите на външните работи и политиката на сигурност Федерика Могерини също изтъкна, че личното ѝ желание е до юни да започнат преговорите за присъединяване на Западните Балкани към ЕС. \r\nПо темата за името на Македония Екатерина Захариева посочи, че вижда политическа воля за намиране на трайно решение и от двете правителства. „От изказванията на двамата по време на съвета съм обнадеждена от това, че е възможно в обозримо бъдеще този продължаващ много дълго въпрос да намери решението си“, коментира тя. За диалога между Атина и Скопие Федерика Могерини посочи: „Смятам, че тези двустранни въпроси са много деликатни и е важно общественото мнение от двете страни“. Тя изрази надежда скоро да се стигне до положителни резултати в този диалог. Македонският външен министър Никола Димитров заяви, че в следващите дни се очаква гръцкият министър Никос Коцияс да му предаде предложението си за името на Македония.\r\nПо повод отношенията между Белград и Прищина Екатерина Захариева обясни, че диалогът между двете страни е много важен. „Идеята на европейската перспектива е да внесе стабилност в страните от Западните Балкани. Държавите членки не биха искали да внесат в ЕС нерешени двустранни въпроси и проблеми“, коментира тя и уточни, че такива проблеми трябва да бъдат решени преди членството в ЕС. Според Федерика Могерини е реалистично до края на 2019 година да се постигнат резултати в диалога между Сърбия и Косово. „Виждам много ясна воля и решимост от страна и на двамата президенти“, посочи тя.\r\nПреди неформалната среща на външните министри Никола Димитров посочи, че се прави всичко възможно през юни да има решение за дата за започване на преговори за присъединяването на Македония към ЕС. „Правим всичко възможно да убедим и Гърция да бъде част от консенсуса за Македония през юни“, заяви той. Белгийският външен министър Дидие Рейндерс изрази убеденост, че бъдещето на страните от Западните Балкани е в ЕС. „Идеята е да имаме по-добро регионално сътрудничество. Важното е да се движим напред и да сме на една и съща „вълна“, коментира министър Рейндерс. Външният министър на Албания Дитмир Бушати определи Стратегията за разширяването на ЕС към Западните Балкани като добра крачка в правилната посока. \r\nЛюба АЛЕКСИЕВА", "date": "2018.02.17", "title": "Очаква се през юни да започнат преговорите с Македония и Албания за присъединяването им към ЕС (ОБЗОР)"}
{"url": "http://www.focus-news.net/news/2018/02/17/2489455/zdravniyat-ministar-kiril-ananiev-poiska-ostavkata-na-upravitelya-na-nzok-prof-kamen-plochev-obzor.html", "text": "Министърът на здравеопазването Кирил Ананиев е поискал оставката на управителя на Националната здравноосигурителна каса проф. Камен Плочев. Мотивът на Ананиев е писмо, изпратено на 13 февруари от проф. Плочев до Народното събрание, без преди това да е уведомил Надзорния съвет на НЗОК и министъра, с което е поискал актуализация на бюджета на Касата, заради задължения към здравни каси извън страната. Здравният министър уточни, че проф. Плочев е обещал да си подаде оставката още вчера, но вместо това е \"обикалял парламента, за да злоупотребява, че някой го насилва\". Ананиев уточни, че не може да уволни директора на НЗОК, тъй като той е избран от Народното събрание. В писмото до Народното събрание се сигнализира за отказан достъп до медицинско обслужване на здравноосигурени български граждани в чужбина, както и за неизплатени задължения на касата. Министърът Ананиев посочи, че няма информация за отказан достъп до здравеопазване и че има сключени допълнителни споразумения за задълженията на Касата. \r\nЗа писмото алармираха от БСП в декларация от името на група. Заместник-председателят на ПГ на „БСП за България“ Жельо Бойчев го представи, като обърна внимание, че в него се посочва, че към началото на 2018 г. задълженията на НЗОК към чужди здравни фондове възлизат над 271 млн. лв. Депутатът Славчо Велков коментира: „Днес чрез посредник проф. Плочев получава пряка заплаха от високопоставен политик в държавата, който му казва следното: „Предайте на професора да си подаде доброволно оставката и да се разделим с добро. В противен случай ние имаме и други мерки, ще включим цялата репресивна машина срещу него и няма да си намери място в България като професор“.\r\nПо-късно от НЗОК разпространиха позиция, в която се посочва, че министърът на здравеопазването няма правомощия да иска оставка на управител на Здравната каса. От Касата подчертаха още, че с множество писма от 2015 г. НЗОК е уведомявала многократно Министерството на здравеопазването за задълженията на Българската държава по искове от органите за връзка на съответните държави-членки за възстановяване на разходи по реда на чл. 62 от Регламент (ЕО) № 987/2009. \"Писмото, предизвикало реакцията на министър Ананиев, не попада в основанията за предсрочно освобождаване на Управителя на НЗОК. Още повече, министърът на здравеопазването няма правомощия да иска оставка на Управител на здравната каса. Неслучайно законодателят е регламентирал избора на Управител на НЗОК да се извършва от Народното събрание. Целта е да се елиминира възможността да се оказва влияние от страна на изпълнителната власт\", се посочва още в позицията на Здравната каса.\r\nТемата коментира от Мюнхен и премиерът Бойко Борисов, който отбеляза, че не може да се вкара актуализация на бюджета на НЗОК без да се мине през министъра и правителството, за това с какви пари разполага държавата. Премиерът потвърди, че се е виждал и е разговарял с Камен Плочев. „Като се прибера, ще ги поканя на среща да ги питам“, посочи Бойко Борисов. „Милиарди левове сме осигурили за здравеопазването в България и то години наред. Все някак си в един момент НЗОК излиза и казва, че има дупка. Видяхме как са харчени пари за лекарства, как са източвани системите“, коментира той. „Няма да осигуряваме възможност някой да краде повече“, заяви премиерът. \r\nДеница КИТАНОВА", "date": "2018.02.17", "title": "Здравният министър Кирил Ананиев поиска оставката на управителя на НЗОК проф. Камен Плочев (ОБЗОР)"}
{"url": "http://www.focus-news.net/news/2018/02/17/2489457/pregled-na-mezhdunarodnite-novini-do-6-chasa-agentsiya-fokus.html", "text": "Руските граждани обвинени в намеса в изборите за президент на САЩ през 2016 година за това, че са организирали политически демонстрации в полза на кандидата на републиканците Доналд Тръмп.\r\nСпоред документа от  съдебното жури обвинените са организирали серия от демонстрации, представящи се за други лица. „Като се започне примерно от юни 2016, обвинените и техните съучастници са организирали и координирали политически демонстрации в САЩ. За да скрият факта за руския си произход, обвинените и техните съучастници  са подпомагали организирането на демонстрации, представяйки себе си за други активисти, живеещи в САЩ, но не можещи да вземат участие лично или да се срещнат с организаторите“ се отбелязва в документа.\r\nВ частност тези лица са организирали серия от демонстрации в подкрепа на кандидата на републиканците Доналд Тръмп във Флорида. Също така те са подпомогнали демонстрации в Ню Йорк и щата Пенсилвания.. Във въпросния документ също се казва, че обвинените, представящи се за американски граждани са организирали в края на 2016 година митинги в  подкрепа на Тръмп. Едновременно с това същите лица са организирали демонстрации, оспорващи изборните резултати.\r\nАгенцията напомня, че днес по-рано 13 руски граждани бяха обвинени от Министерството на правосъдието на САЩ в намеса в изборите за президент на САЮ през 2016 година.\r\n***Германският журналист от турски произход Дениз Юджел кацна в Берлин със самолет на германската държава.\r\nДенис Юджел бе освободен днес по-рано от турски затвор, където бе задържан повече от година по обвинения в тероризъм, без да му бъдат повдигнати официално. Неговото задържане доведе до напрежение в дипломатическите отношения между Германия и Турция. Освобождаването  се осъществи след продължително настояване на германското праввителство. Агенцията напомня обаче, че още пет германски и над 100 турски журналисти се намират в турски затвори в момента.\r\nПускането му от затвора му бе наредено от съда в същата съдебна сграда, където днес шест журналисти бяха осъдени на доживотен затвор за престъпления срещу държавата.  Те бяха обвинени за участие в опита за преврат през 2016 година.\r\n„Най-странното нещо е, че аз все още не знам защо бях арестуван преди една година, или по точно защо бях взет за заложник преди една година – и също така не знам защо ме освободиха днес. Все още нямам обвинение“, каза Юджел като благодари на семейството си , приятели,  колеги, групи за подкрепа, както и на германското правителство.\r\n„ Естествено, че съм щастлив, но в мен остана горчивина“, добави той визирайки колегите си журналисти, с които е бил в затвора. „ Те не са извършили нищо нередно, освен че са практикували професията си“, каза той.\r\nДелото на Дениз Юджел не е приключило. Прокурорите са повдигнали срещу него обвинение за „извършване на пропаганда в полза на терористична организация“ и „насаждане на омраза и враждебност сред обществото“, за което искат присъда от 18 години затвор.\r\n***ФБР признава,че е не реагирало навреме на сигнал срещу  тийнейджъра, обвинен за убийството на 17 души, за притежаване на оръжия и желание да убива.\r\nТова признание накара губернаторът на Флорида, който е републиканец, да поиска оставката на директора на ФБР.\r\nЧовек, близък на нападателя Никълъс Круз, е подал сигнал на горещата линия на ФБР на 5 януари за съмненията си по адрес на Круз, призна ФБР\r\n„Лицето е подало информация за притежаването на  оръжия от Круз, желанието му да убива, странното му поведение и притеснителни публикации в социалните мрежи, както и вероятността да открие стрелба в училище“, се казва в изявлението. Информацията е последвал предишен сигнал за коментар на лице с име Никълъс  Круз във видеоканала „Ютюб“ „Ще стана професионален училищен стрелец“. ФБР признава, че не е свързало двата сигнала.\r\n„Неспособността на ФБР да предприеме действия срещу убиеца са неприемливи“, заяви губернаторът на Флорида Рик Скот. Той призова директорът на ФБР Кристофър Рей да се оттегли.\r\n***Тереза Мей ще рискува нов сблъсък с лидерите на Европейския съюз свързан с Брекзит, като ги предупреди да не излагат на риск границите на ЕС заради „доктрина и идеология“.\r\nВ речта си пред Международната конференция по сигурността в Мюнхен ще предложи ново споразумение между Евросъюза и Великобритания, за да се запази пълното сътрудничество.\r\n„Тези, които застрашават нашата сигурност биха се радвали най-вече да ни видят пречупени“, ще каже тя. „ Те най-много биха искали да дебатираме относно цели и механизми, вместо да правим това, което е най-практично и ефективно за да защитим нашите хора“, ще добави тя.\r\nВеликобритания е обвинявана, че излага на риск европейската сигурност заради  излизането от Европол и непризнаване валидността на европейската заповед за арест.\r\n\"Няма законна или оперативна причина, поради която такова споразумение не може да бъде постигнато в областта на вътрешната сигурност\", ще каже тя. \"Ако обаче приоритетът в преговорите е да се избегне каквото и да било ново сътрудничество с страна извън ЕС, тогава тази политическа доктрина и идеология ще има вредни реални последици за сигурността на всички наши граждани, в Обединеното кралство и в ЕС. Като лидери не можем да допуснем това да се случи. \"\r\n***Водещ британски политик и привърженик на оставането на страната В Европейския съюз е обвинен в разпространяване на „мита“, че привържениците на оставането ще станат мнозинство, когато противниците им „измрат“.\r\nБившият министър и служител на ООН лорд Малох-Браун е ръководител на кампаниията „Най-доброто за Британия“, частично финансирана от Джордж Сорос.\r\nЧленът на Камарата на лордовете казва, че е „дълбоко“ мотивиран от чувствата на децата си, приятелите им и групите младежи, с които работи неговата кампания.\r\n„Те са ядосани на възрастните хора“, казва той. „Те се чувстват предадени и усещат, че законите на статистиката работят в тяхна полза“, добавя той.\r\nСпоред него би било „напълно очаквано“, ако сделката на госпожа Мей по Брекзит бъде отхвърлена и начело на консерваторите застане някой, който да предложи нов референдум. Той предполага, че сегашните шянсове да спечелят „трудната битка“ са около 40 процента. „Дали си струва борбата?  Като демократ и патриот аз дълбоко вярвам“, заяви той.\r\n***Федералният канцлер на Германия Ангела Меркел каза, че тя все още е любопитна какво очаква Великобритания от Брекзит на пресконференция в Берлин след срещата с британския премиер Тереза Мей.\r\nМеркел отрече да е притеснена от тактиката на преговорите от страна на Великобритания, казвайки че е по-скоро любопитна за британските възгледи за бъдещо партньорство с ЕС.\r\n„Ние искаме да започнем тези преговори, защото сме донякъде притиснати от времето, но също така ние искаме да сме много последователни и внимателни, което значи, че ще обменяме често гледни точки“, каза канцлерът. „Не съм притеснена изобщо, аз съм просто любопитна, как Великобритания вижда бъдещото партньорство.\r\nТереза Мей заяви, че няма да има „твърда граница“ между Северна Ирландия и Република Ирландия след Брекзит и че очаква търговска сделка, която е „добра за Британия, за Германия и за ЕС“.\r\n***Силното земетресение с магнитуд  7.2, което разлюля Мексико преди няколко часа  е предизвикало паника, но за жертви и пострадали не се съобщава.\r\nЗеметресението е усетено в щатите Оаксака, Гереро, Пуебла и Мичоакан, както и в столицата Мексико сити.\r\nТрусът е предизвикал сериозна паника сред жителите на споменатите щати, като е бил последван от втори трус с магнитуд  5.9.", "date": "2018.02.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/17/2489459/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 1° до 15°. Времето над страната е ясно. Слаб до умерен вятър духа в областите: Силистра, Смолян и Варна.\r\nПътните настилки са предимно сухи, като по високите и усойни места са частично мокри и обработени.\r\nНамалена видимост поради мъгла: \r\n- до 50 м има в района на Раднево /обл. Стара Загора/\r\n- до 100 м има в района на Богданово /обл. Стара Загора/ Карнобат, Обзор – Слънчев бряг, проходите Айтоски и Дюлински, Харманли /обл. Хасково/\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167.\r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” – забранено е движението на всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно до 01.09.2018 г.; \r\nВ участъка от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г.; \r\nДо 31.03.2018 г.въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница– Бели пласт – Стремци – Черноочене – Кърджали е ограничено за МПС над 12 т до 21.12.2018 г.\r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: до 30.04.2018 г. движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок \r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге до 31.03.2018 г. \r\nПът II-81: Движението по път ІІ-81 Бучин проход – Гинци от км 30+200 до км 50+870 се осъществява в една лента поради ремонтни дейности до 17.02.2018 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.17", "title": "Актуална пътна обстановка"}
{"url": "http://www.focus-news.net/news/2018/02/17/2489453/afp-silnoto-zemetresenie-razlyulyalo-meksiko-e-prichinilo-panika-ne-se-saobshtava-za-zhertvi.html", "text": "Силното земетресение с магнитуд  7.2, което разлюля Мексико преди няколко часа  е предизвикало паника, но за жертви и пострадали не се съобщава, предаде AFP.\r\nЗеметресението е усетено в щатите Оаксака, Гереро, Пуебла и Мичоакан, както и в столицата Мексико сити.\r\nТрусът е предизвикал сериозна паника сред жителите на споменатите щати, като е бил последван от втори трус с магнитуд  5.9. Юлиян Марков", "date": "2018.02.17", "title": "AFP:  Силното земетресение разлюляло Мексико е причинило паника, не се съобщава за жертви"}
{"url": "http://www.focus-news.net/news/2018/02/17/2489462/predstoyashti-mezhdunarodni-sabitiya-za-17-fevruari-agentsiya-fokus.html", "text": "Втори ден от провеждането на 54-то издание на Международната конференция по сигурността в Мюнхен.\r\n*** Държавният глава на България Румен Радев продължава официалното си посещение в Македония.\r\n*** Косово отбелязва 10-тата годишнина от обявяване на независимостта си.\r\n*** ГСДП започва кампания за гласуване на коалиционното споразумение със Съюза (ХДС/ХСС).\r\n*** Либия отбелязва седем години от началото на революцията, която доведе до свалянето на Муамар Кадафи.\r\n***", "date": "2018.02.17", "title": "Предстоящи международни събития за 17 февруари (Агенция „Фокус“)"}
{"url": "http://www.focus-news.net/news/2018/02/17/2489461/predstoyashti-sabitiya-v-stranata-za-17-fevruari-agentsiya-fokus.html", "text": "***\r\nОт 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“.\r\n***\r\nОт 12.30 часа в Ритуалната зала на Централните софийски гробища ще се състои поклонението пред тленните останки на дългогодишния кмет на столицата, дипломат и общественик Петър Междуречки.\r\n***\r\nОт 17.30 часа от пл. “Света Неделя” ще тръгне факелно шествие, което да почете паметта на ген. Христо Луков, известено като Луковмарш. \r\n***\r\nОт 18.30 часа в Студентски център „Америка за България“, спортна зала, в кампуса на Американския университет ще започне Международен танцов и кулинарен фестивал.\r\n***\r\nОт 14.00 часа в Етнографския музей заедно с възпитаниците на Атанасия Петрова от Центъра за подкрепа на личностното развитие – Бургас, ще бъдат представени традиционните за Сирни Заговезни обичаи.\r\n***\r\nОт 14.00 часа на плажа до Морското казино ще се проведе протестна демонстрация под надслов „Да защитим Пирин, да защитим България“.\r\n***\r\nОт 11.00 часа в Пленарна зала на Община Варна ще се проведе тържественото награждаване на лауреатите в XXI - то издание на Националния конкурс за литературно творчество и компютърни и визуални изкуства „Любовта в нас“.\r\n***\r\nОт 11.30 часа пред сградата на Община Велико Търново ще се проведе протест под надслов „Не на насилието в детски градини и училища“.\r\n***\r\nОт 18.00 часа в Клуб 7 ще се проведе среща с Росиан Огнянов Дермански – състезател по борба класически стил. \r\n*** \r\nОт 20.00 часа в Клуб 7  ще се проведе представяне на вокална група „Веселие“. \r\n***\r\nОт 10.30 часа в местността „Старина” Община Велинград организира „Празник на снега”.\r\n***\r\nОт 10.00 часа в центъра на града ще се проведе четвъртият от поредицата протести с искане за  магистрала от Видин до София и тунел  под  Петрохан.\r\n***\r\nОт 10.00 часа в местността Ученически колонии ще се проведе 33-ото издание на зимния спортно-туристически празник „Враца – 2018”.\r\n*** \r\nОт 11.00 часа в Етнографския ареален комплекс в Златоград ще се проведе празникът Трифониада, посветен  на виното.\r\n***\r\nОт 10.00 часа на площад „20-ти юли“ ще се проведат кукерски игри „Старчовден“.\r\n***\r\nОт 10.30 часа пред сградата на общината ще се проведе протест срещу  увеличението на такса „Смет“.  \r\n***\r\nВ 11.30 часа в Първа аудитория на Аудиторния комплекс на МУ – Пловдив, на бул. Васил Априлов 15 А, ще се проведе Ден на работодателя. \r\n***\r\nОт 18.00 часа в Limacon Event Center ще бъде представен образователният проект на сдружение „Българска история“ и ЗАД „Армеец“ -  „Българско военно чудо“. \r\n***\r\nОт 18.00 часа в зала „Княз Александър I“ на Регионален исторически музей – Русе ще се проведе „Виртуална“ феминистична разходка из местата на памет, свързани с имената на видни русенки.\r\n***\r\nОт 10.00 часа ще започне регионалния празник „Маскарадни игри“.\r\n***\r\nОт 11.00 часа кметът на Девин Красимир Даскалов, председателят на Общинския съвет Руси Чаушев и неговият колега от местния парламент Велизар Шанов ще проведат приемен ден в ресторанта на селото.\r\n***\r\nОт 13.30 часа в общинска зала „Иван Вазов“ ще бъде открито осмото издание на международния турнир по художествена гимнастика за купа „Берое“.", "date": "2018.02.17", "title": "Предстоящи събития в страната за 17 февруари (Агенция „Фокус“)"}
{"url": "http://www.focus-news.net/news/2018/02/17/2489458/tass-tuitar-shte-prodalzhi-satrudnichestvoto-s-vlastite-v-sasht-za-da-predotvrati-namesata-v-izbori.html", "text": "Ръководството на социалната мрежа :Туитър“ заяви, че ще продължи взаимоотношенията си с американските власти с цел предотвратяване на намесата в избори на фона на обвиненията повдигнати на 13 руски граждани от Министерството на правосъдието  на САЩ за намеса в президентските избори през 2016, предаде  ТАСС.\r\n„„Туитър“ продължава работата с апарата на специалната прокуратура и конгреса (на САЩ) във връзка с провежданите от тях разследвания, предоставяйки им актуална информация и съдействие чрез съществуващите канали на правоохранителните органи“, се казва в съобщението на компанията. „Всяка активност от подобен род е недопустима и ние сме длъжни да направим повече за да я предотвратим“, продължава изявлението. В него се казва още, че „социалната мрежа ще бъде все така открита пред обществото“ по повод стъпките, предприети с цел изучаването на чуждестранното влияние върху изборите в САЩ .\r\nПо-рано и от „Фейсбук“ обявиха, че ще удвоят щата на специалистите по сигурността и ще търсят по-тясно сътрудничеството този въпрос с властите в САЩ. Юлиян Марков", "date": "2018.02.17", "title": "ТАСС: „Туитър“ ще продължи сътрудничеството с властите в САЩ, за да предотврати намесата в избори"}
{"url": "http://www.focus-news.net/news/2018/02/17/2489464/nimh-v-sutreshnite-chasove-na-mesta-shte-ima-oblachnost-i-magla-maksimalnite-temperaturi-shte-badat-mezhdu-8-i-13.html", "text": "Днес в сутрешните часове на места в равнините ще има ниска облачност или мъгла. Около и след обяд облачността ще намалее, а видимостта ще се подобри. Над планинските райони през целия ден ще бъде предимно слънчево. Ще духа слаб североизточен вятър. Максималните температури ще бъдат между 8° и 13°. Вечерта от запад облачността ще започне да се увеличава и вплътнява. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН).\r\nПо Черноморието преди обяд ще има мъгла или ниска облачност, а след обяд ще настъпва подобрение на видимостта и разкъсване на облачността. Ще духа слаб вятър от североизток. Максимални температури на въздуха: 8°-10°. Температурата на морската вода е 5-8°. Вълнението на морето ще бъде 1-2 бала.\r\nНад планините ще бъде предимно слънчево. Вечерта от запад ще започне заоблачаване. Ще духа слаб, по билата умерен северозападен вятър. Максимална температура на височина 1200 метра около 4°, на 2000 метра – около минус 1°.\r\nАтмосферното налягане е по-високо от средното за месеца – слабо ще се понижи.", "date": "2018.02.17", "title": "НИМХ: В сутрешните часове на места ще има облачност и мъгла, максималните температури ще бъдат между 8° и 13°"}
{"url": "http://www.focus-news.net/news/2018/02/17/2489463/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo.html", "text": "Интензивен е трафикът за товарни автомобили на   ГКПП \"Капитан Андреево\". Това съобщиха за Агенция \"Фокус\" от Главна дирекция \"Гранична полиция\".  Информацията за трафика е към 06:00 ч. На останалите гранични пунктове трафикът е  нормален.", "date": "2018.02.17", "title": "ГД \"Гранична полиция\": Интензивен е трафикът за товарни автомобили на   ГКПП \"Капитан Андреево\""}
{"url": "http://www.focus-news.net/news/2018/02/17/2489446/", "text": "ФБР признава,че е не реагирало навреме на сигнал срещу  тийнейджъра, обвинен за убийството на 17 души, за притежаване на оръжия и желание да убива, предаде Reuters.\r\nТова признание накара губернатора на Флорида, който е републиканец, да поиска оставката на директора на ФБР.\r\nЧовек, близък на нападателя Никълъс Круз, е подал сигнал на горещата линия на ФБР на 5 януари за съмненията си по адрес на Круз, призна ФБР\r\n„Лицето е подало информация за притежаването на  оръжия от Круз, желанието му да убива, странното му поведение и притеснителни публикации в социалните мрежи, както и вероятността да открие стрелба в училище“, се казва в изявлението. Информацията е последвал предишен сигнал за коментар на лице с име Никълъс  Круз във видеоканала „Ютюб“ „Ще стана професионален училищен стрелец“. ФБР признава, че не е свързало двата сигнала.\r\n„Неспособността на ФБР да предприеме действия срещу убиеца са неприемливи“, заяви губернаторът на Флорида Рик Скот. Той призова директорът на ФБР Кристофър Рей да се оттегли. Юлиян Марков", "date": "2018.02.17", "title": "Reuters: ФБР признава, че не е предприело действия срещу нападателя от Флорида по-рано"}
{"url": "http://www.focus-news.net/news/2018/02/17/2489468/sofiya-vavezhda-se-organizatsiya-na-dvizhenieto-vav-vrazka-s-meropriyatiya-svarzani-s-evropredsedatelstvoto.html", "text": "Въвеждат се промени в организацията на движение във връзка с мероприятие от Календара на събитията , свързани с българското председателство на Съвета на Европейския съюз 2018 година. Това съобщиха от пресцентъра на Столична община. \r\nОт 7.00 часа до приключване на мероприятието  при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятието както следва:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.", "date": "2018.02.17", "title": "София: Въвежда се организация на движението във връзка с мероприятия, свързани с европредседателството"}
{"url": "http://www.focus-news.net/news/2018/02/17/2489465/darzhavniyat-glava-rumen-radev-e-na-ofitsialno-poseshtenie-v-republika-makedoniya.html", "text": "Продължава официалното посещение на държавния глава Румен Радев в Република Македония по покана на президента Георге Иванов. \r\nДнес президентът Радев ще участва във форум с участието на ръководствата на стопанските камари на двете държави. В програмата са предвидени и разговори с лидери на парламентарно представени политически партии в Македония. \r\nВ ръководената от държавния глава делегация участват представители на изпълнителната, законодателната и местната власти, на българското православно духовенство, както и на българските стопански камари. \r\nКлючови теми на посещението ще бъдат изпълнението на Договора за приятелство, добросъседство и сътрудничество, ратифициран от Република България и Република Македония, както и подкрепата на България за европейската и евроатлантическата интеграция на Република Македония. Ще бъдат обсъдени и мерките за засилване на търговско-икономическия, културния и образователния обмен между двете държави, както и съвместните проекти за транспортна и инфраструктурна свързаност.", "date": "2018.02.17", "title": "Държавният глава Румен Радев е на официално посещение в Република Македония"}
{"url": "http://www.focus-news.net/news/2018/02/17/2489470/denyat-17-fevruari-v-svetovnata-istoriya.html", "text": "На 17 февруари 1933 година в САЩ излиза първият брой на “Newsweek” - седмично политическо и социално-икономическо списание. “Newsweek” се издава в Ню Йорк, като се разпространява по целия свят. Това е второто по големина седмично списание в САЩ. Княз Фердинанд I сключва втори брак с принцеса Елеонора Ройс-Кьостриц 17 февруари 1908 г. в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). На 17 февруари са родени: Джон Стайнбек – американски писател; Ото Щерн (Stern) - германски физик. На тази дата умират: Ернст Юнгер (Junger) - германски писател и философ, представител на “философията на живота”; Телониъс Мънк - американски джаз-музикант (пианист). През 2008 г. Косово обявява независимост от Сърбия.\r\n2017 г.\r\nМарк Зукерберг публикува нова мисия за своя уебсайт Facebook, включително разработването на изкуствен интелект, за да идентифицира потенциалните трагични събития като самоубийства преди да настъпят.\r\n2017 г.\r\nИспански съд оправдава принцеса Кристина за данъчни измами, но осъжда съпруга й на шест години затвор.\r\nВъпреки че е оправдана по всички обвинения, принцесата трябва да плати глоба от 265 хил. евро. Дългият процес за корупция и финансови измами, започнал през януари 2016 г., беше проведен в Палма де Майорка. Испанската принцеса Кристина е най-малката дъщеря на бившия крал Хуан Карлос и сестра на испанския крал Фелипе VI. Кристина е оправдана във връзка с бизнес афери на нейния съпруг Урдангарин, който е осъден за финансови злоупотреби. През 2013 г. имоти, принадлежащи на нейния съпруг, са отнети, след като Урдангарин, херцог на Палма де Майорка, злоупотребява с милиони евро от публичен фонд.\r\n2017 г.\r\nУчени обявяват откриването на нов континент. Континентът е наречен Зеландия. Зеландия се намира в южната част на Тихия океан. По-голямата част от континента, около 93%, се намира под водите на Тихия океан.\r\n2016 г.\r\nУнгарският премиер Виктор Орбан се среща с руския президент Владимир Путин в Москва. Орбан използва срещата, да призове отношенията между Русия с ЕС \" да се върнат към нормалното.\r\n2015 г. \r\nУкраинският град Дебалцево преминава в ръцете на проруските опълченци.\r\n2014 г. \r\nОлимпиадата в Сочи добавя 0,3% към БВП на Русия.\r\n2013 г. \r\nВ Република Кипър се провеждат президентски избори.\r\n2013 г. \r\nРафаел Кореа е преизбран за президент на Еквадор.\r\n2012 г.\r\nИкономическата общност на западноафриканските държави избира за свой председател президента на Кот д'Ивоар Аласан Уатара.\r\n2012 г.\r\nОбщото събрание на ООН с мнозинство прима резолюция за Сирия, осъждаща насилието на властите върху опозицията, подкрепяйки призива на Лигата на арабските държави за оставка на Башар ал-Асад.\r\n2012 г.\r\nПрезидентът на Германия Кристиан Вулф подава оставка поради факта, че германската прокуратура е поискала снемането на имунитета му за съдебно преследване. Вулф губи подкрепата на собствената си партия ХДС заради опита да окаже натиск върху пресата.\r\n2011 г.\r\nДо този дата холерата в Хаити взима 4550 жертви. Броят на заразените от средата на октомври 2010 г. достига 231 000 души. Болестта е разпространена в цялата страна.\r\n2008 г. \r\nКосово обявява независимост от Сърбия.\r\n2002 г.\r\nЛибийският съд препраща в друга инстанция делото срещу шестимата български медици, след като отхвърля най-тежките обвинения за заговор срещу сигурността на Либия и за предумишлено заразяване на деца с вируса на СПИН. На 9 февруари 1999 г. в Бенгази са арестувани двадесет и трима наши сънародници. По-късно седемнадесет от тях са освободени. Останалите шестима българи - медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова и д-р Здравко Георгиев са обвинени в умишлено заразяване със СПИН на триста деветдесет и три либийски деца в детската болница в Бенгази и в заговор срещу Великата социалистическа народна либийска арабска Джамахирия.\r\n1993 г.\r\nЯпонецът Кеничи Хоре извършва най-дългото в света плаване с водно колело от Хавайските острови до Япония – 7500 км.\r\n1989 г.\r\nЛидерът на групата “Whitesnake” Дейвид Ковърдейл сключва брак с американската актриса Тони Китаен, с която се запознава в края на 1987 г. при заснемането на клипа към песента “Is This Love”.\r\n1989 г.\r\nВ Белград се състои най-дългата партия по шахмат в света. Н. Николич и Г. Арсович правят общо 269 хода.\r\n1979 г.\r\nКитайски войски нахлуват във Виетнам след седмици на обтегнати отношения и усилена подготовка за военни действия край китайско-виетнамската граница. Нападението е предшествано от разговори между двете страни по повод незаконната окупация на зле дефинираната граница. Нахлулите китайските войски наброяват триста хиляди души и триста самолета, докато сто хиляди виетнамски войници са в Камбоджа, а други двадесет и пет хиляди в Лаос. Китайските власти твърдят, че Виетнамски военни подразделения са извършили над 700 въоръжени нахлувания в Граничния район на китайска територия и са убили над триста китайски войници и цивилни лица през последните шест месеца. Китайската информационна агенция “Ксинхуа” разпространява следния текст: “Ние не желаем нито сантиметър Виетнамска територия. Всичко което искаме е мирна и стабилна граница.” Конфликтът е свързан и с Виетнамското въоръжено нахлуване в Камбоджа. Преди това китайският премиер открито е заплашил Виетнам с “наказание” за нападението над Камбоджа и подкопаването устоите на режима на Пол Пот.\r\n1972 г.\r\nИталианският оперен певец Лучано Павароти изпълнява една от най-трудните тенорови партии на сцената на \"Метрополитън Опера\", Ню Йорк, в постановката на операта \"Дъщерята на полка\" (\"La Fille du Regiment\"). С това си печели огромна популярност. Лучано Павароти дебютира като певец в детски хор, с който печели международна награда. През 1961 г. вече е солист. Има успешни изяви заедно с Хосе Карерас и Пласидо Доминго (\"Тримата тенори\"), както и с много поп и рокмузиканти, с които записва албуми и изнася редица концерти. Той е един от най-успелите оперни певци, тенори. Дискографията му включва: \"Pavarotti in Concert [live]\" (1990 г.), \"Rare Verdi Arias/Pavarotti Premieres Rare…\" (1990 г.), \"In Concert [live]\" (1992 г.), \"Rigoletto\" (1992 г.), \"Verdi & Others\" (1992 г.), \"Pavarotti & Friends\" (1993 г.), \"Fortunate Pilgrim\" (1994 г.), \"Christmas Favorites from the World’s Tenors\" (1995 г.), \"Together for the Children of Bosnia\" (1996 г.), \"For War Child\" (1996 г.), \"Highlights: La Traviata & Rigoletto\" (1997 г.), \"Pavarotti Magic: An Exclusive Recital\" (1997 г.), \"The Voice\" (1997 г.), \"In His Glory\" (1997 г.), \"O Holy Night\" (1997 г.), \"Christmas with Pavarotti\" (1997 г.), \"World’s Favorite Arias\" (1997 г.), \"Notte D’Amore\" (1998 г.), \"Pavarotti Magic\", Vol. 2 (1998 г.), \"For the Children of Liberia\" (1998 г.), \"The Recital\" (1999 г.), \"Pavarotti & Friends: For Guatemala & Kosovo\" (1999 г.), \"Chrsitmas With Luciano Pavarotti\" (1999 г.), \"Christmas With Luciano Pavarotti & Jose Carreras\" (1999 г.), \"Romantic Arias\" (2000 г.), \"Pavarotti & Friends for Cambodia & Tibet [live]\" (2000 г.).\r\n1944 г.\r\nВ хода на Втората световна война при опит да се изплъзнат от съветско обкръжение при Корсун, германските войски попадат в капан и биват напълно унищожени. Загиват 30 хиляди германци.\r\n1941 г.\r\nВ Анкара се подписва българо-турска декларация за ненападение и дружба.\r\n1933 г.\r\nВ САЩ излиза първият брой на “Newsweek” - седмично политическо и социално-икономическо списание. “Newsweek” се издава в Ню Йорк, като се разпространява по целия свят. Това е второто по големина седмично списание в САЩ. Първоначалнто му име е “News-Week” и е основано от Томас Мартин. Първото издание включва на първата си страница седем фотография. През 1937 г. президент и главен редактор на списанието става Малкълм Мур, който променя името на списанието на “Newsweek”. През 1961 г. списанието е продадено на Уошингтън Поуст. “Newsweek” се смята за най-либералното от трите главни седмични списания.\r\n1908 г.\r\nКняз Фердинанд I сключва втори брак с принцеса Елеонора Ройс-Кьостриц в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). Родена е през 1860 г. Проявява интерес към санитарното дело в България. Основава Детски морски санаториум край Варна (за лечение от костна туберкулоза). След въвличането на България в Първата световна война (1914-1918 г.) открива и курсове за милосърдни сестри. Умира през 1917 г.\r\n1905 г.\r\nЗапочва Мукденското сражение. Това е най-голямата битка по време на руско-японската война. Руско-японската война (1904-1905 г.) е война между Русия и Япония за политическо господство в Далечния изток. Започва на 9 февруари 1904 г., когато японски миноносци без обявяване на война внезапно нападат рус. ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Благодарение на енергичните действия на рус. адмирал Макаров, който от (08.03.) 1904 поема командването на Порт Артур, се запазва боеспособността на рус. флот и той започва да се готви за активни действия. След гибелта на адмирал Макаров на (13.04.) флотът преминава към пасивна отбрана. Действията на яп. войски по суша започват с бързо, енергично и стремително настъпление. Командващият рус. войски ген. Куропаткин не успява да организира контранастъпление навреме. Рус. армия е победена в Мукденското сражение, при което загубва 89 000 д. (29 000 пленници); яп. загуби са ок. 72 000. В Русия се сформира Втора тихоокеанска ескадра под командването на вицеадмирал З. П. Рожественски, която тръгва от Балтийско и Черно море към Владивосток. След 7-мес. поход, през май 1905 рус. флот стига до Кор. пролив. На 27 и 28 май става гл. сражение между двата флот. Рус. флот е разбит и изходът на войната по същество е решен. На 5 септ. 1905 чрез посредничеството на амер. президент Т. Рузвелт в амер. град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва £ юж. част на о-в Сахалин и се отказва от правото на ползване на Квантунския п-в с базата Порт Артур. Отстъпва на Япония и Южноманджурската жп линия.\r\n1904 г.\r\nВ Милано се състои премиерата на операта на Джакомо Пучини “Мадам Бътерфлай”, като завършва с пълен провал. Джакомо Пучини е роден на 22 декември 1858 г. в Лука. Той е италиански оперен композитор. Произхожда от стар музикален род. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. С \"Манон Леско\" (1893 г.) Пучини печели световна слава на оперен композитор. Следващите му произведения са истински шедьоври: \"Бохеми\" (1896 г.); \"Тоска\" (1900 г.); \"Мадам Бътерфлай\" (1904 г.). След едно посещение в Америка Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която се изпълнява в Ню Йорк със сензационен успех. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши. Умира на 29 ноември 1924 г. в Брюксел.\r\n1879 г.\r\nВ Уганда пристигат първите християнски мисионери. Република Уганда e държава в Изтoчна Африка. Площ 236 040 кв. км. Население - 21 300 000 ж. (1996 г.). Около 70% от народите банту (ганда, сога, нянколе и др.); туркана, ланго, ачоли и др. 47% католици, 30% протестанти. Официален език - английски. Столица - Кампала. Парична единица - угандийски шилинг. Административно деление - 39 района. Глава на държавата и правителството - президент. Законодателен орган - еднокамарна Национална асамблея. През XVI в. на територията на Уганда са оформени малки държавици: Буньоро, Торо и др. На 9 октомври 1962 г. Уганда става независима държава; обявена за република на 8 ноември. 1967 г. Приета е нова конституция; до 1971 г. президент и мин.-председател е М. Оботе. Сменен от И. А. Дада след военен преврат. През 1980 г. са проведени общи избори, спечелени от партията на Народния конгрес; нейният лидер - М. Оботе отново е избран за президент. През 1985 г. е отстранен от власт от Военния съвет начело с ген. Т. Окело. На 26 януари 1986 г. властта в Уганда минава в ръцете на Националното съпротивително движение; неговият председател Й. Мусевени е провъзгласен (29 януари 1986 г.) за президент на страната. През октомври 1995 г. в Уганда влиза в сила нова конституция, която я провъзгласява за унитарна република с президентска форма на управление. На 11 май 1996 г. за президент на Уганда е преизбран Й. Мусевени. До провеждането на следващите президентски избори (1998 г.) е забранена дейността на политическите партии. Уганда е член на Организацията за африканско единство (1963 г.), член на Общността и член на ООН (1962 г.).\r\n1878 г.\r\nСвиканото от главнокомандващия руската армия съвещание приема предложението на ген. Николай Павлович Игнатиев руските войски да завземат Сан Стефано, но да не влизат в Цариград. Граф Николай Павлович Игнатиев - руски генерал и дипломат. Роден е през 1832 г. в Санкт Петербург. Участва в Кримската война (1855-1856 г.), ген.-майор (1858 г.), Военен аташе в Лондон и Париж. През 1863 г. е назначен за директор на азиатския департамент в Министерството на външните работи, а през 1864 г. е изпратен като посланик в Цариград, където представлява Русия дълги години. Подпомага борбата на българите за учредяването на Екзархията. Настоява на състоялата се в края на 1876 г. в Цариград посланическа конференция за реформи в Османската империя. Посещава Берлин, Виена, Лондон и Париж, където настоява за даване права на българите и издейства подписването на Лондонския протокол от 9 март 1877 г. Турция отказва да приеме този протокол и Русия й обявява война за освобождението на България. След войната взема участие в преговорите за мир и подписва Санстефанския договор. Поради несъгласие с княз Горчаков, не взема участие в Берлинския конгрес. Умира през 1908 г. в Санкт Петербург.\r\n1876 г.\r\nДжулиус Волф от Ийстпорт (щат Мейн, САЩ) произвежда първите консерви със сардини.\r\n1869 г.\r\nСъздадено е Канадско общество срещу прилагането на жестокости спрямо животни.\r\n1843 г.\r\nВ битката при Миани 3-хилядна английска войска разбива 30-хилядна армия от индийски мюсюлмани. Миани е селце в Синдх, днешен Пакистан. Битката при Миани се води между британски сили под ръководството на сър Чарлз Напир и емира на Синдх, днешен Пакистански регион. Британците се противопоставят на позицията на емира по време на Първата Англо-Афганска война (1839-1842 г.). Сражението води до решителна британска победа, като по този начин се Синдх се анексира като английско владение в Британска Индия.\r\n1722 г.\r\nПетър І издава указ за престолонаследието, даващ право на руския цар да избира своя наследник.\r\n1598 г.\r\nНа Земския събор Борис Годунов е провъзгласен за цар на Русия. Той е син на болярина Фьодор Годунов. Издига се по време на Опричнината. Фактически управлява от 1584 г. Около 1574 г. сестрата му Ирина се омъжва за царския син Фьодор. С възцаряването на Фьодор Борис Годунов става член на правителството. През 1587 г., след ожесточени дворцови борби, се превръща в едноличен владетел на държавата. Вътрешната му политика през 80 – 90-те години е насочена към консолидация на аристокрацията и преодоляване на стопанската разруха чрез засилване на крепостното право. Осъществява активна правителствена колонизация на Сибир с южните райони на страната. Същевременно укрепва руските позиции в Кавказ. По времето на Борис Годунов нараства търговията през Архангелск и по река Волга. Масовият глад през 1601-1603 г. изостря противоречията в обществото, които довеждат до селска война. В разгара на борбата си с Лъже-Дмитрий I Борис Годунов умира на 13 април 1605 г. За цар е провъзгласен малолетният му син Фьодор.\r\n1568 г.\r\nИмператорът на Свещената Римска империя се съгласява да плаща ежегоден данък на турския султан. Максимилиан II Австрийскии е император на Свещената Римска империя в периода 1564-1576 г. Роден е на 31 юли 1527 г. във Виена. Син е на Фердинанд I и на Анна Бохемска. Той е от династията на Хабсбургите, като от 1563 г. е крал на Бохемия, а от 1563 г. – на Унгария. Умира на 12 октомври 1576 г.\r\n1447 г.\r\nРуският княз Василий II, година след ослепяването си, си възвръща властта в Москва.\r\nВасилий II Василиевич Тъмни е велик княз на Московското княжество от 1425 до 1462 г. Управлението му е съпътствано от една от най-тежките граждански войни в руската история и той на два пъти е отстраняван от трона. Син е на Василий I Дмитриевич и София, дъщеря на литовския велик княз Витаутас. Негов син и наследник е Иван III Велики. След като укрепва властта си в Москва, Василий II ликвидирва малките полунезависими княжества във владенията си. Предприема военни походи през 1441—1460 г. и принуждава Новгород Велики, Псков и Вятка да признаят върховенството му.\r\n1411 г.\r\nМуса Челеби пленява и убива брат си Сюлейман и се обявява за едноличен владетел на Румелия. След победата той рязко сменя политиката си към балканските си съюзници. Напада земите на сръбския крал Стефан Лазаревич и пуска тюркменските акънджии да грабят българските земи като вражеска земя. Една неясна приписка, която съобщава, че “Муса победи българите и ги изсели на 23 април”, намеква за български опит за организирано противодействие срещу разорителните разбойнически действия, който вероятно е жестоко потушен. Мехмед І Челеби, третият син на Баязид І пристига на Балканите с многобройна армия предимно от войници от османската спахийска войска, за да търси правата си над бащиния трон. Разбойническите действия на Муса Челеби предизвикват опозицията както на османските бейове, така и на всички балкански владетели. Поради това новият претендент получава тяхната пълна подкрепа. В армията на Мехмед наред със сърби и власи се включват и български военни отряди.\r\n364 г.\r\nОт престола е свален Йовиан (331-364 г.) – източноримски (византийски) император, родом от Сингидунум (днешен Белград). Йовиан произлиза от военните среди. Бидейки християнин, при царуването на Юлиан Апостат (361-363 г.) е свален от военното командване. Избран е за император от войската след неочакваната смърт на Юлиан. Управлява по-малко от година. Йовиан отменя антихристиянските наредби, толерира църквата и ограничава силно езическите култове в империята.На тази дата са родени:\r\n1902 г.\r\nРоден е Джон Стайнбек (Steinbeck) – американски писател. Роден е в семейство на земеделец от немски произход и учителка с ирландско потекло. През 1919 г. постъпва в Станфордския университет. Известно време служи като моряк на кораб. Първата му книга е “Златната чаша”, която излиза през 1929 г. Романи: “Небесните пасбища” (1932 г.), “Към един незнаен бог” (1933 г.), “Тортила Флет” (1935 г.), “В неравна борба” (1936 г.), “За мишките и хората” (1937 г.); “Гроздовете на гнева” (1939 г., н. “Пулицър” за 1940) г.; сборник с разкази “В черната долина” (1938 г.); повестта “Луната залезе” (1942 г.), “Пуснете бомбите” (1942 г., тази “молба” на Рузвелт в същото време отхвърлят Фокнър и Хемингуей). През 1943 г. заминава като военен кореспондент на вестник “Ню Йорк Хералд Трибюн” за Европа (и в дописките си до този вестник, и в последните си писма за “Нюздей” от 1966 г. за Виетнам той остава в по-голяма степен писател, отколкото журналист). През 1944 г. излиза големият му роман “Улица “Консервна”. В следващите години публикува повестта “Бисерът” (1945 г.), романите “Безпътният автобус” (1947 г.), “На изток от Рая” (1952 г.), “Благодатният четвъртък” (1954 г.), “Краткото царуване на Пипин IV” (1957 г.), сборник с репортажи от II световна война “Имало едно време една война” (1958 г.), романа “Зимата на нашето недоволство” (1961 г.), пътеписа “Пътешествия с Чарли” (1962 г.). Същата година (1962 г.) получава Нобелова награда за литература. През 1969 г. излиза посмъртното издание на “Дневник на един роман”. Умира на 20 февруари 1968 г.\r\n1888 г.\r\nРоден е Ото Щерн (Stern) - германски физик. Завършва университета в Бреслау (Вроцлав) през 1912 г. От 1920 г. е доцент, после професор в университета във Франкфурт на Майн, а от 1922 г. е професор в университета в Рощок. От 1923 до 1933 г. е професор и директор на физико-химичната лаборатория към Хамбургския университет. Емигрира в САЩ през 1933 г., където е професор в Технологичния институт Карнеги в Питсбърг (1933-1945 г.). Основните му трудове са върху ядрената и квантовата физика и термодинамиката. Пръв измерва скоростта на молекулите (1920 г.), представя възможността за експериментална проверка на пространственото квантоване на магнитния момент на атома (1921 г.), като доказва тази възможност заедно с немски физик В. Герлах. Заедно с Р. Фриш измерва магнитния момент на протона в молекула Н2 (1933 г.). Лауреат на Нобелова награда по физика (1943 г.). Умира на 17 август 1969 г. в Бъркли, Калифорния, САЩ.\r\n1885 г.\r\nРоден е Романо Гуардини (Guardini) - германски писател, католически философ и теолог, един от последните универсални мислители на нашето време. Свещеник (1910 г.); частен доцент в Бон (от 1921 г.); професор по философия на религията и католическия светоглед в Берлин (от 1923 г.). През 1939 г. фашистите му забраняват да преподава. Преподавател в Тюбинген (1946 г.) и в Мюнхен (1949 г.). Лидер на движението на католическата младеж. Принципите на християнската антропология Гуардини представя в книгите си \"Свят и личност\" и \"Екзистенцът на християнина\", в които се открива влиянието на т. народен диалогичен персонализъм. Умира на 1 октомври 1968 г. в Мюнхен.\r\n1803 г.\r\nРоден Едгар Кине (Quinet) - френски политик, историк. От 1841 г. професор в “Колеж дьо Франс”. Уволнен през 1846 г. заради борбата си против реакционното католическо духовенство и йезуитите, която повежда заедно с Ж. Мишле. Взема активно участие във Февруарската революция (1848 г.), член на Учредителното и Законодателното събрание. След контрареволюционния държавна преврат на 2 декември 1851 г. е принуден да емигрира (завръща се във Франция през 1870 г.). От многобройните му трудове най-известно е съчинението му за Великата френската революция (т. 1-2, 1865 г.). Своите възгледи за историята на религиите и философията на историята излага в “Новият дух” (1874). Умира на 27 март 1875 г. в Париж.\r\n1766 г.\r\nРоден е Томас Робърт Малтус (Malthus) - английски икономист и социолог, свещеник. Завършва Джезус Колидж на Кембриджкия университет (1788 г.). Защитава докторска дисертация по богословие (1793 г.). Енорийски свещеник (1797-1803 г.) в графство Съри. Професор в Катедрата по съвременна история и политическа икономия в колежа на Ост-Индийската компания (1805-1834 г.). Малтус е един от основоположниците на т. нар. вулгарна политическа икономия във Великобритания. В своето “Изследване върху принципа за населението” (1798 г.) публикува резултатите от изменението на населението в Англия, Франция и Германия. В неговата социологическа доктрина, наречена малтусианство, е формулиран един надисторически закон за населението, според който населението нараства в геометрична прогресия, а средствата за производство - в аритметична. Противоречията на общественото развитие, които Малтус извежда, според него могат да бъдат преодолени с предотвратяване на икономически неосигурения растеж на населението (чрез регламентиране на браковете, регулиране на раждаемостта и т. н.), както и с “естествено” регулиране на количествения състав на населението посредством глад, войни, епидемии и други подобни. Отхвърля трудовата теория на стойността, създадена от Дейвид Рикардо и смята, че стойността на стоката се определя само от производствените разходи и печалбата като номинално увеличаване на цената. Много от положенията в доктрината на Малтус намират разпространение и днес (напр. теорията за “оптимума на населението” на Х. Браун, Дж. Бонер и др.), тъй като са свързани с активното нарастване на народонаселението на Земята и изострянето на противоречията в съвременното общество. Малтус умира на 23 декември 1834 г.\r\n1653 г.\r\nРоден е Арканджело Корели (Corelli) - италиански. цигулар, композитор, диригент и музикален педагог. Един от основоположниците на италианската цигулкова школа. Автор е на ансамблови и солови произведения за цигулка; триосоната (4 сборника, изд. 1681-1694 г.), соната за цигулка и бас (изд. 1700 г.), оркестрови кончерто гроси (изд. 1714 г.). Сонатите му са образци на концертния цигулков стил, а неговите кончерто гроси изиграват голяма роля във формирането на класическата оркестрова музика. Негови ученици са италиански цигулари П. Лакатели, Дж. Сомис и др. Умира на 8 януари 1713 г. в Рим.На тази дата умират:\r\n1998 г.\r\nУмира Ернст Юнгер (Junger) - германски писател и философ, представител на “философията на живота”. Роден е на 29 март 1895 г. в Хайделберг. Германия. Изучава философия и природни науки в Лайпциг и Неапол, участва в двете световни войни. От 1959 до 1971 г. заедно с М. Елиаде издава сп. “Antaios”. Филоските му възгледи се формират под влиянието на Ницше и Шпенглер. Според Юнгер човекът е съвкупност от първични жизнени сили, които въплътяват връзката на индивида с рода в одушевената телесност на всеки отделен организъм; той е преди всичко част от природата, която се характеризира с единство на органичното и неорганичното. Според Юнгер съвременната епоха, с характерното господство на техниката и тоталитарните режими, поражда новите образи на “работника” и “войника”. Проблемът за преодоляването на нихилизма става предмет на философски дискусии между него и Хайдегер, в хода на които Юнгер защитава оптимистичен подход за неговото решение.\r\n1982 г.\r\nУмира Телониъс Мънк - американски джаз-музикант (пианист). Роден е през 1917 г. в Роки Маунт, Северна Каролина, САЩ. Свири от 6-годишна възраст, през 30-те години работи по заведения. Първите му авторски плочи излизат през 1947 г. Музиката му е школа за бъдещите изпълнители на джаз през 60-те и 70-те години. След 1957 г. записва дългосвирещите плочи “Светли ъгли”, “Телониъс такъв, какъвто е”, “Мини мюзик”, работи в популярен сектет (Мънк, Колтрейн, Арт Блейки, Р. Коутланд, Дж. Грайс, К. Хоукинс). През 1970-1971 г. участва в световното турне “Гиганти на джаза” заедно с Гилеспи, Арт Блейки и Сони Стит, а в последното десетилетие на живота си концертира в Нюпорт, Карнеги хол и др. Албуми: “Monk’s Blues” (1968 г.), “The Composer” (1962-1968 г.), “The London Collection: Vols.1,2&3” (1971 г.), “The Thelonious Monk Memorial Album”, “Thelonious Monk and the Jazz Giants”, “The Complete Riverside Recordings”.\r\n1934 г.\r\nУмира Алберт I – белгийски крал. Роден е на 8 април 1875 в Брюксел. Той е от Сакскобургготската династия. Син е на граф Филип Фландрийски и принцесата Мария Хоенцолерн-Зигмаринген. Загива по време на изкачване на връх Монблан.\r\n1925 г.\r\nУмира Никодим Павлович Кондаков - руски художествен историк и византолог. Роден е през 1844 г. в с. Холан, Новоосколски уезд, Курска губерния. Следва в Московския университет (1861-1865 г.). Директор на Петербургския музей “Ермитаж” и член на Руската АН. След избухването на революцията в Русия (1917 г.) напуска родината си и заема професорска катедра отнач. в София (1920-1922 г.), а после в Прага. Автор на многобройни трудове върху старорус. и виз. изкуство. По-важни от тях са: “История на византийското изкуство и иконография по миниатюрите на гръцките ръкописи” (1876), “Руските древности в художествените паметници” (със сътрудничеството на граф И. Толстой, 6 части, 1889-1899), “Археологическо пътешествие в Сирия и Палестина” (1904), “Македония, археологическо пътешествие” (1909), “За манихейството и богомилството” (1927) и др.\r\n1856 г.\r\nУмира Хайнрих Хайне (Heine) – германски поет, публицист, критик и общественик. Роден е на 13 декември 1797 г. в Дюселдорф. В университета се записва в Юридическия факултет, но повече посещава заниманията по филология и философия; слуша лекциите на Хегел (1821-1823 г.). Най-хубавите му стихове от този период са включени в “Книга на песните” (1827 г.). В творчеството му народната песен здраво се съединява с идеите за политическото и социално освобождение на хората и усъвършенстване на обществото. В “Пътни картини” (част I-IV, 1826-1831 г.) е представена съвременна Германия с нейната разпокъсаност, изостаналост, безплодна научност, безправие и филистерство. От май 1831 е политически емигрант във Франция. Съчиненията му “Френските дела” (1832 г.) и “Лютеция” (1840-1847 г.) са хроника и анализ на френския политически живот, чрез тях сочи на сънародниците си примера на французите, които извършват Френски революция, усъвършенствала френското общество. Според него най-великият представител на немската литература и поклонник на природата е Й. В. Гьоте. Хайне не може да приеме примирителното отношение на Гьоте към немското филистерство. Успява да осмисли революционния характер на Хегеловата диалектика. Притежава висока философска проницателност и е привърженик на пантеизма, чрез който иска да примири двете течения на философията - идеализма и материализма. Смята, че национализмът и милитаризмът са най-злите врагове на демокрацията и пречка към усъвършенстване на обществото. Политическите му стихове са образец на реализъм в поезията, съчетаващ острата злободневност с далечните идейни перспективи. През 1846 г. заболява тежко и това ограничава възможностите му за участие в обществения живот. През 1853-1854 г. публикува своите “Признания”. В това произведение обявява своето обръщане към религията, в която търси отговорите на мъчещите го въпроси. В последните години отново се връща към политическа поезия, като критикува остро грешките на радикалното движение с надежда, че радикализмът ще се възроди в нов, по-съвършен вид.\r\n1673 г.\r\nУмира Жан-Батист Поклен дьо Молиер - френски драматург, режисьор и актьор, един от майсторите на комичната сатира. Роден е на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”.\r\nПървите му произведения са писани под силното влияние на италианската комедия. След като Луи XIV се възкачва на престола, Молиер е осигурен с 2000 ливри годишна заплата, а комедиите му намират добър прием в Париж. Умира в Париж на сцената по време на представление на “Мнимият болен”.\r\n1600 г.\r\nУмира Джордано Бруно – италиански философ. Роден е през 1548 г. Развива системата на Николай Коперник, като приема, че Вселената е безкрайна, а Слънцето е само една от безбройните звезди. Бруно е неустрашим разобличител на суеверието и схоластиката, вдъхновен разпространител на научните знания. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим. Съчинения: \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни.", "date": "2018.02.17", "title": "Денят 17 февруари в световната история"}
{"url": "http://www.focus-news.net/news/2018/02/17/2489466/b92-sarbiya-izprati-protestna-nota-na-barbados-zaradi-priznavaneto-na-kosovo.html", "text": "Сърбия изпрати протестна нота на Барбадос след като в четвъртък властите в Бриджтаун признаха независимостта на Косово, предава англоезичната редакция на сръбската медия B92. \r\nВъншното министерство в Белград определи действията на Барбадос като „поразително действие“, като от ведомството са заявили, че „това нелогично и неочаквано действие идва в момент, в който множество държави поставят под въпрос“ независимостта на Косово.\r\nВ събота, 17 февруари, Косово отбелязва десетата годишнина от отделянето си от Сърбия. : Цанко Цолов", "date": "2018.02.17", "title": "B92: Сърбия изпрати протестна нота на Барбадос заради признаването на Косово"}
{"url": "http://www.focus-news.net/news/2018/02/17/2489472/smolyan-kmetat-na-devin-krasimir-daskalov-i-obshtinskite-savetnitsi-ot-gerb-shte-provedat-priemen-den-v-selo-gyovren.html", "text": "Кметът на Девин Красимир Даскалов, председателят на Общинския съвет Руси Чаушев и неговият колега от местния парламент Велизар Шанов ще проведат приемен ден в село Гьоврен от 11.00 часа. Това съобщиха от пресцентъра на ПП ГЕРБ. Срещата ще се състои в ресторанта, който се намира в центъра в селото. Според представителите на ГЕРБ само прекият контакт с населението, непосредствените разговори и търсенето на общи решения, могат доведат до подобряване на условията на живот в община Девин.", "date": "2018.02.17", "title": "Смолян: Кметът на Девин Красимир Даскалов и общинските съветници от ГЕРБ ще проведат приемен ден в село Гьоврен"}
{"url": "http://www.focus-news.net/news/2018/02/17/2489460/niggg-zemetresenie-s-magnitud-22-po-rihter-e-registrirano-v-blizost-do-balgaro-makedonskata-granitsa-v-rayona-na-selo-virche.html", "text": "Земетресение с магнитуд 2,2 по Рихтер е регистрирано в близост до българо-македонската граница в района на село Вирче, Община Царево село на Република Македония. Това сочи справка на сайта на Националния институт по геофизика, геодезия и география (НИГГ) към Българската академия на науките (БАН). Земетресението е регистрирано в 3.44 часа на 16 февруари и е с дълбочина 12, 8 км. От Сеизмологичния институт съобщиха за Агенция \"Фокус\", че земетресението не е усетено в България.", "date": "2018.02.17", "title": "НИГГГ: Земетресение с магнитуд 2,2 по Рихтер е регистрирано в близост до българо-македонската граница в района на село Вирче"}
{"url": "http://www.focus-news.net/news/2018/02/17/2489452/afp-tramp-poseti-otselelite-ot-strelbata-vav-florida.html", "text": "Американският президент посети болницата във Флорида, където са настанени ранените при стрелбата в училището във Паркленд, пише AFP.\r\nПристигането на президента и съпругата му  се състоя в тежък за семействата на загиналите ден, които научиха, че ФБР е можело да предотврати инцидента.Неговата визита не беше обявена предварително, за да се избягнат протести с настояване за промяна на законите,разрешили на убиеца Никълъс Круз да се сдобие с арсенал.\r\n„Нелогично е законът да забранява на непълнолетен да пие алкохол, но да му разрешава да закупи оръжие‘, казва родител на дете, оцеляло при стрелбата. Юлиян Марков", "date": "2018.02.17", "title": "AFP: Тръмп посети оцелелите от стрелбата във Флорида"}
{"url": "http://www.focus-news.net/news/2018/02/17/2489444/", "text": "Германският журналист от турски произход Дениз Юджел кацна в Берлин със самолет на германската държава, предаде немската агенция  Deutsche Welle.\r\nДенис Юджел бе освободен днес по-рано от турски затвор, където бе задържан повече от година по обвинения в тероризъм, без да му бъдат повдигнати официално. Неговото задържане доведе до напрежение в дипломатическите отношения между Германия и Турция. Освобождаването  се осъществи след продължително настояване на германското праввителство. Агенцията напомня обаче, че още пет германски и над 100 турски журналисти се намират в турски затвори в момента.\r\nПускането му от затвора му бе наредено от съда в същата съдебна сграда, където днес шест журналисти бяха осъдени на доживотен затвор за престъпления срещу държавата.  Те бяха обвинени за участие в опита за преврат през 2016 година.\r\n„Най-странното нещо е, че аз все още не знам защо бях арестуван преди една година, или по точно защо бях взет за заложник преди една година – и също така не знам защо ме освободиха днес. Все още нямам обвинение“, каза Юджел като благодари на семейството си , приятели,  колеги, групи за подкрепа, както и на германското правителство.\r\n„ Естествено, че съм щастлив, но в мен остана горчивина“, добави той визирайки колегите си журналисти, с които е бил в затвора. „ Те не са извършили нищо нередно, освен че са практикували професията си“, каза той.\r\nДелото на Дениз Юджел не е приключило. Прокурорите са повдигнали срещу него обвинение за „извършване на пропаганда в полза на терористична организация“ и „насаждане на омраза и враждебност сред обществото“, за което искат присъда от 18 години затвор. Юлиян Марков", "date": "2018.02.17", "title": "Deutsche Welle:  Германският журналист от турски произход  Дениз Юджел се върна в Германия"}
{"url": "http://www.focus-news.net/news/2018/02/17/2489448/the-guardian-kosovo-na-10-godini-predizvikatelstvata-zasenchvat-praznenstvata-za-nezavisimostta.html", "text": "Миграцията, младежката безработица, неразрешените случаи на военни престъпления са основните проблеми на чуждестранните поддръжници на  Косово, пише британският вестник The Guardian.\r\nУкрасяването върви с пълна сила по  булевард  „Майка Тереза“ в Прищина, подготвят се сцени за родената в Косово британска певица Рита Ора, известни личности от различни страни започват да пристигат. В събота малката балканска държава отбелязва десет-годишнина от своето обявяване на независимостта си и духът на гордост и ентусиазъм се усеща.\r\n„Независимостта е най-хубавото нещо, най-хубавото нещо, което се случи на Косово, казваа Гранит Мифтари – 27-годише певец с пилотски очила, който преминава покрай сцената. \"Това е най-хубавият празник, който можем да имаме\".\r\nИзмежду гостите ще бъде Чери Блеър, чийто съпруг е запомнен с благодарност за водещата си роля в интервенцията на НАТО през Косовската война 1998-99 година, която сложи край на управлението на Милошевич и прокара пътя към независимостта на Косово.\r\n„САЩ и Великобритания са основателите на нашата държава“, казва Хасан Дотоку, 67-годишен пенсиониран строител, който преминава покрай ледена пързалка  в „Олимпийски парк“.  „Тони Блеър ни помогна много и деца и улици носят неговото име. Ние го възприемаме за на‘ човек“.\r\nРадостта не може да маскира сериозните предизвикателства пред които се изправя частичнио признатата страна както във вътрешен така и в международен план. Миграцията, младежката безработица, нерешените случаи на военни престъпления  и етническото разделение са проблемите на международните поддръжници , сред които и Европейския съюз, САЩ, Обединеното кралство. Териториалните спорове около Косово изглеждат толкова трудни за решаване, че някои от тях вещаят идеята за преначертаване на границите на Балканите. Което може да доведе до нови конфликти.\r\n\"Има усещане за достойнство и гордост за постиженията на Косово\", казва президентът Хашим Тачи в неговият офис в столицата, където ръкописната декларация за независимост виси в рамка на стената. Тачи бе политически лидер на етническата албанска Армия за освобождение на Косово (АОК), която в края на 90-те години води партизанска война срещу доминираната от Сърбия югославска държава и завърши с оттеглянето на сръбските сили през 1999 година след 78-дневна бомбардировъчна кампания в НАТО.\r\nТачи, висок, внушителен мъж, изрежда списъка на постиженията на Косово през последното десетилетие, включително изграждането на държавни институции, средния икономически растеж от 4%, членството в 200 международни организации (от ФИФА до МВФ) и признаването от 115 страни.\r\nЛидерите в Косово и Албания виждат годишнината като не само спомен за историческата борба за независимост на косовските етнически албанци, но и като  момент, в който да се съсредоточат върху стремежите на региона за членство в ЕС.\r\n\"Ако свободно и независимо Косово някога беше невъзможна мечта за албанците, днес това е факт от живота\", заяви албанският премиер Еди Рама в изявление пред The Guardian. \"Сега се надявам, че преди края на следващото десетилетие, Косово, Албания и Сърбия, Балканите  като регион, ще бъдат напълно интегрирани и ще бъдат членове на Европейския съюз. Дали е друг невъзможен сън? Не мисля така!“\r\nБернар Кушнер, бивш специален представител на ООН в Косово, който беше френски външен министър по време на обявяването на независимостта на Косово, описва Косово като \"един от успехите на системата на ООН\". \"Имаше война, кървава война и сега няма война\", казва той. Кушнер, защитник на хуманитарната интервенция, твърди, че \"планините от пари и огромните усилия\", които западните съюзници на Косово са вложили  на територията от 1999 г. насам, са оправдани. Юлиян Марков", "date": "2018.02.17", "title": "The Guardian: Косово на 10 години – предизвикателствата засенчват празненствата за независимостта"}
{"url": "http://www.focus-news.net/news/2018/02/17/2489471/albanian-daily-news-hashim-tachi-udostoi-albanskiya-premier-s-darzhavno-otlichie.html", "text": "Президентът на Косово Хашим Тачи удостои албанския премиер Еди Рама с „Медал на независимостта“ в петък, по време на церемониите, предшестващи съботните чествания, отбелязващи десет години от обявяването на независимостта на Косово, съобщава електронното издание Albanian Daily news. Тачи е заявил, че Прищина „оценява приноса на Еди Рама за независимостта на Косово, както и неговата подкрепа в най-тежките процеси, през които Косово е преминало“. : Цанко Цолов", "date": "2018.02.17", "title": "Albanian Daily News: Хашим Тачи удостои албанския премиер с държавно отличие"}
{"url": "http://www.focus-news.net/news/2018/02/17/2489469/natsionalniyat-voennoistoricheski-muzey-shte-predstavi-bezplatno-nay-uspeshnata-si-obrazovatelna-programa-vasil-levski-vchera-i-dnes.html", "text": "По повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“. Тя ще може да бъде посетена на днес и на 18 февруари 2018 г. от 10.30 и от 14.00 ч. в киносалона на музея.Това съобщиха от музея. \r\nОбразователната програма по интересен и увлекателен начин ще представи идеите и делото на Апостола като нов етап в националноосвободителното движение, как той присъства в спомените на съвременниците си и какво е наследството, което ни е завещал. Посетителите ще могат да обогатят своето преживяване в музея, като разгледат и богатата на ценни експонати експозиция, в която ще се докоснат до малкото запазени вещи на Дякона, които НВИМ има честта да съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на музея.\r\nСъбитието се организира в почивните дни, за да може и семейната публика на музея заедно да съпреживее разказа за една от най-ярките и светли личности в нашата история. \r\nВ деня, в който отдаваме своята почит към Апостола на свободата – 19 февруари (понеделник), музеят ще работи извънредно от 10.00 до 18.00 ч.", "date": "2018.02.17", "title": "Националният военноисторически музей ще представи безплатно най-успешната си образователна програма \"Васил Левски - вчера и днес\""}
{"url": "http://www.focus-news.net/news/2018/02/17/2489476/varna-magla-predizvika-zakasnenie-na-poleti-ot-letishte-varna.html", "text": "Мъгла предизвика закъснение на полети от Летище \"Варна\". Това съобщиха за Агенция \"Фокус\" от Летище \"Варна\". Планираният за 5.10 часа полет Варна-София не е излетял, като се очаква това да се случи в 10.00 часа. Заради мъглата полетът за Дортмунд от Варна е излетял през Бургас. \r\nДеница КИТАНОВА", "date": "2018.02.17", "title": "Варна: Мъгла предизвика закъснение на полети от Летище \"Варна\""}
{"url": "http://www.focus-news.net/news/2018/02/17/2489477/poklonenieto-na-dalgogodishniya-kmet-na-stolitsata-diplomat-i-obshtestvenik-petar-mezhdurechki-shte-se-sastoi-v-sofiya.html", "text": "Ще се състои поклонението на дългогодишния кмет на столицата, дипломат и общественик Петър Междуречки. Това съобщиха от пресцентъра на Градския съвет на БСП - София.  Поклонението ще бъде от 12.30 часа в Ритуалната зала на Централните софийски гробища. Дългогодишният кмет на столицата ни напусна на 13 февруари след кратко боледуване на 83 години.", "date": "2018.02.17", "title": "Поклонението на дългогодишния кмет на столицата, дипломат и общественик Петър Междуречки ще се състои в София"}
{"url": "http://www.focus-news.net/news/2018/02/17/2489475/den-za-razmisal-e-obyaven-v-8-naseleni-mesta-v-stranata-predi-provezhdaneto-na-chastichni-kmetski-izbori.html", "text": "Ден за размисъл е обявен в 8 населени места в страната преди провеждането на частични кметски избори. Двама са кандидатите за кметското място в село Звиница, община Кърджали, област Кърджали . Там един срещу друг се изправят издигнатият отстранения от кметския пост Ниязи Назим Вели от ДПС и кандидатът на ПП ГЕРБ Махмуд Сюлейман Юсеин. Изборите бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че кметът не бе прекратил участието си в търговска фирма. 866 души в кметството имат право на глас на частичните местни избори. В деня на изборите ще бъде разкрита една Секционна избирателна комисия (СИК), като няма да има сформирани подвижни секции. \r\nДоскорошният кмет на село Енчец, община Кърджали, област Кърджали Юксел Якуб Бекир от ДПС е единственият кандидат за кметския пост в населеното място. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност. 942 лица имат право на глас на частичните местни избори в кметството. На територията на кметството има разкрита една Секционна избирателна комисия (СИК). \r\nЧастични избори ще има и в село Средище, община Кайнарджа, област Силистра. В надпреварата за кметския пост ще участват четирима кандидати -  Гошо Иванов Манов от ГЕРБ, Бинназ Зубейдинова Мехмедова от ПП „ВОЛЯ”, Дженгис Мехмед Адем от ДПС и Руждин Фаиков Селимов от „ВМРО- Българско национално движение”. Изборите в населеното място бяха насрочени, след като на 3 август 2017 г. кметът Бейзат Исмаилов Мустафов подаде оставка. С право на глас в населеното място са около 1100 души. Поръчаният брой бюлетини е 1300. В деня на вота ще функционират две секционни избирателни комисии.\r\nЖителите на село Брест, община Гулянци, област Плевен също ще избират кмет. Там кандидатите за кметския пост са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО.\r\n1842 избиратели ще могат гласуват на частичните местни избори в гулянското село. Общо четири са разкритите секции на територията на селото. Едната от тях е подвижна, като за нея има подадени 19 заявления.  До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nКметски избори ще се проведат и в село Любенец, община Нова Загора, област Сливен. В изборната надпревара ще участват издигнатата от ПП ГЕРБ Мария Вълчева Петкова и кандидатът на ПП „АТАКА“ Стоян Иванов Стоянов. 320 са избирателите в Любенец. Изборите в селото бяха насрочени, след като Общинската избирателна комисия прекрати правомощията на кмета  Драгомир Цонев заради влязла в сила присъда за нанесен побой.\r\nДвама са кандидатите за кметския пост в село Кочово, община Велики Преслав, област Шумен. Там един срещу друг ще се изправят Гюсюм Апти Хаджъ,  издигната от ДПС, и Ангел Делев Ангелов – независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до предсрочните избори. В деня на вота в селото ще функционира една секционна избирателна комисия. По списъчен състав избирателите в населеното място са 603.\r\nКметски избори ще се проведат и в село Градешница, община Криводол, област Враца. Там в кметската надпревара ще участват Любомир Иванов Младенов от ПП ГЕРБ, Цветана Петкова Божинова от БСП, Борислав Петров Борисов от ПП „Синьо Единство“, Емил Найденов Петров от ПП ВМРО и Ивайло Георгиев Кирилов от ДПС. До частичния вот в селото се стигна, след като кметът Магдалин Сълков подаде оставка миналия ноември. 460 са избирателите, които имат право на глас на частичните избори. В населеното място ще бъдат открити една постоянна и една подвижна секции. Пакизе Хасанова Мехмедова от ПП ГЕРБ и Исмаил Хасанов Мехмедов  от ДПС ще се изправят един срещу друг в битката за кметския пост в село Кестеново, община Омуртаг, област Търговище. Изборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nС право на глас в населеното място са около 240 души. В деня на вота избирателите ще могат да упражняват правото си на глас в една секция.", "date": "2018.02.17", "title": "Ден за размисъл е обявен в 8 населени места в страната преди провеждането на частични кметски избори"}
{"url": "http://www.focus-news.net/news/2018/02/17/2489467/ria-novosti-chastichno-e-vazstanoveno-elektrozahranvaneto-sled-zemetresenieto-v-meksiko.html", "text": "Частично е възстановено електрозахранването в засегнатите части на Мексико след земетресението с магнитуд от 7,2 по скалата на Рихтер, съобщава РИА Новости, като се позовава на данни от директора на Националната комисия за електроенергия Хайм Ернандес. Заради труса, регистриран в щата Оаксака в 21:00 часа местно време около 540 хиляди домакинства останаха без ток, а на множество сгради бяха нанесени материални щети. Не се съобщава за загинали.\r\nСпоред Ернандес, повече от половината засегнати домакинства вече са с възстановено електрозахранване. : Цанко Цолов", "date": "2018.02.17", "title": "РИА Новости: Частично е възстановено електрозахранването след земетресението в Мексико"}
{"url": "http://www.focus-news.net/news/2018/02/17/2489480/denyat-17-fevruari-v-balgarskata-istoriya.html", "text": "През 1997 г. правителството на Стефан Софиянски обявява желанието на България да стане член на НАТО, подкрепено и от президента Петър Стоянов. Молбата е депозирана в Брюксел. През 1983 г. в периода 17 - 27 февруари в България се провеждат световните студентски зимни игри \"Универсиада - 83\". През 1881 г. се провежда конференция на България, Австро-Унгария, Сърбия и Турция във Виена за завършване на международната жп линия, свързваща Виена с Цариград. На 17 януари са родени: Антон Станков – юрист; Кирил Нешев (К. Н. Михайлов) - български философ, етик. На тази дата умират: Христо Веселинов Данов – юрист; Панчо Атанасов Михайлов - български революционер, член на ВМРО, поет. \r\n2003 г.\r\nПрезидентът на Република България присъжда Орден „Стара планина” – първа степен:\r\n1. Анжел Вагенщайн\r\n2. Леон Даниел\r\n3. лорд Джордж Робертсън\r\n4. Емилия Радева\r\n1997 г.\r\nПравителството на Стефан Софиянски обявява желанието на България да стане член на НАТО, подкрепено и от президента Петър Стоянов. Молбата е депозирана в Брюксел.\r\n1983 г.\r\nВ периода 17 - 27 февруари в България се провеждат световните студентски зимни игри \"Универсиада - 83\".\r\n1979 г.\r\nВ предаването \"Всяка неделя\" на Българската телевизия за първи път е включена рубриката \"Събеседник по желание\". До края на годината в нея участват Григор Вачков, Никола Гюзелев, Въло Радев, Елисавета Багряна, Веселин Андреев, Блага Димитрова, Йордан Радичков, Андрей Гуляшки.\r\n1958 г.\r\nПостановление на ЦК на БКП за засилване на борбата против алкохолизма чрез активизиране на пропагандната и разяснителната работа (особено сред младежта), организиране на инициативи за прекарване на свободното време на младежите, увеличаване производството на безалкохолни напитки и др.\r\n1945 г.\r\nВ Първа българска армия е въведена корпусна организация (3-и и 4-и корпус) с цел да се облекчи командването на войските.\r\n1941 г.\r\nВ Анкара се подписва българо-турска декларация за ненападение и дружба.\r\n1911 г.\r\nОбнародва се Закон за празниците и неделната почивка.\r\n1909 г.\r\nРазработен e първият мобилизационен план за флота.\r\n1908 г.\r\nКняз Фердинанд I сключва втори брак с принцеса Елеонора Ройс-Кьостриц в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). Родена е през 1860 г. Проявява интерес към санитарното дело в България. Основава Детски морски санаториум край Варна (за лечение от костна туберкулоза). След въвличането на България в Първата световна война (1914-1918 г.) открива и курсове за милосърдни сестри. Умира през 1917 г.\r\n1906 г.\r\nОткрита е артилерийска школа за подготовка на артилеристи-командири на полкове, отделения и батареи.\r\n1902 г.\r\nСъстоят се избори за ХІІ Народно събрание, спечелени от управляващите прогресивнолиберали. Гласуват 50 % от избирателите.\r\n1881 г.\r\nПровежда се конференция на България, Австро-Унгария, Сърбия и Турция във Виена за завършване на международната жп линия, свързваща Виена с Цариград.На тази дата са родени:\r\n1966 г.\r\nРоден е Антон Станков - български юрист. Завършва Юридически факултет на СУ (1988 г.). Съдия в Шумен (1991-1992 г.) и София (1994 г.); хоноруван преподавател по трудово право в ПУ (от 1995 г.) и по наказателен процес в СУ (от 2000 г. Председател на Наказателната колегия на Софийски градски съд (от 1999 г.). Министър на правосъдието на Р България в правителството на С. Сакскобургготски (2001 г.).\r\n1935 г.\r\nРоден е Кирил Нешев (К. Н. Михайлов) - български философ, етик. Завършва философия в СУ (1960 г.). Специализира в МГУ (1975 г.). Преподавател във философския факултет на СУ (от 1968 г.); доцент (1976 г.), професор (1986 г.). Декан на ФФ (1976-1979 г.); зам. ректор на СУ. Основни монографии: \"Тактът\" (1974 г.), \"Основни проблеми на моралната цел\" (1975 г.), \"Нравственият идеал\" (1978 г.), \"Азбука на семейната етика\" (1981 г.), \"Морал и общуване\" (1984 г.), \"Празникът\" (1985 г., в съавт.), \"Доброто\" (1989 г.), \"Моралът: светлини и сенки\" (1990 г.), \"Либералната идея\" (1992 г.), \"Българска идея\" (1992 г.), \"Българинът днес - съдба и свобода\" (1993 г.), \"Антична естетика\" (1994 г.), \"Бълг. национализъм\" (1994 г.), \"Философия на монархията\" (1994 г.), \"Злото\" (1994 г.), \"История на европейката етика\" (1995 г.), \"От Хитлер до Паисий: Национализмите\" (1995 г.), \"Балканският сблъсък на цивилизациите\" (1996 г.), \"Политическа етика\" (1997 г.), \"Политологията на XX в.\" (1998 г.). Учебници: \"Евдемонизмът\" (1977 г.), \"Проблеми на професионалната етика\" (1977 г.), \"Проблеми на журналистическа етика\" (1978 г.), \"Морал и право\" (1980 г.), \"Въведение в етиката\" (1992 г.), \"Етика\" (1995 г.), \"Система на етиката\" (1998 г.) и др.\r\n1897 г.\r\nРоден генерал-лейтенант Боню Пиронков, командир на 5-а пехотна дивизия (14.09.1944 - 17.11.1944). Ранен във войната, впоследствие умира.\r\n1891 г.\r\nРоден е Петър Христов Искров - български общественик, юрист, журналист. Член на ЦК на БКП и секретар на ЦК на БКМС (1923-1925 г.). Един от организаторите на терористичната военна организация на БКП. Емигрант в СССР (от 1929 г.). Член на Задграничното бюро на БКП (1925-1934 г.). Член на Изпълнителния комитет на Коминтерна (от 1928 г.). Редактор на емигрантското сп. \"Комунистическо знаме\" (1932-1937 г.). Обвинен от Г. Димитров в лявосектанство и убит от органите за сигурност на СССР. Умира през 1939 г. в СССР.\r\n1846 г.\r\nРоден е Петко Василев Горбанов - български просветител. Завършва Роберт колеж в Цариград (1868 г.); учителства в него (1869-1872 г.) и в Пловдив (1872-1874 г.). Близък съмишленик на П. Р. Славейков. Преводач. След Освобождението на България е член на Консервативната партия. Работи в редакцията на в-к \"Български глас\", редактор на в-к \"Будилник\". Съчинения: \"Наръчни наставления за учители\" (1871 г.). Умира на 9 февруари 1909 г. в София.На тази дата умират:\r\n2003 г.\r\nУмира Христо Веселинов Данов - български юрист.\r\nТой е внук на книгоиздателя Христо Г. Данов. Завършва право в Софийския университет и работи като адвокат в София от 1947 до 1985 г. От 1990 до 1991 г. е министър на вътрешните работи в коалиционното правителство на Димитър Попов.\r\nДанов е назначен за член на Конституционния съд през 2000 г. от президента Петър Стоянов, избран е за председател на съда.\r\n1994 г.\r\nУмира Иван Ганчев Врачев - български общественик, военен и политически деец, ген.-полковник (1961 г.). Роден е на 20 януари 1921 г. в Копривщица. Участва в Отечествената война (1944-1945 г.) като командир на рота. Завършва Военна академия на Генералния щаб в Москва (1956). Началник на Ген. щаб (1960-1962) и първи мин. на отбраната (1962-1966). Първи зам. предс. (1967-1973) и предс. (1973-1976) на Комитета по туризъм. Автор на мемоари.\r\n1965 г.\r\nУмира Панчо Атанасов Михайлов - български революционер, член на ВМРО, поет. Роден е на 20 юни 1896 г. в Щип. Завършва гимназия в Битоля и Солун и Школата за запасни офицери в София. Участва във войните (1912-1913 г.; 1915-1918 г.) като офицер, командир на рота. От 1918 г. е чиновник в мина “Перник”. Участва във възстановяването на ВМРО от Т. Александров и ген. Ал. Протогеров.\r\n1959 г.\r\nУмира Никола Петков Икономов - български драматург и театрален деец. Роден е на 26 февруари 1896 г. в Стара Загора. Завършва гимназия в родния си град (1913 г.). Постъпва в Народния театър в София (1916 г.), дебютира в ролята на цар Асен (\"Иванко\" на В. Друмев) през 1919 г. специализира във Виена театрално изкуство (1921 г.). Налага се като професионален актьор през 20-те год. До 9 септември 1944 г. е ръководител на театрите в Русе, Пловдив, Варна и др., един от основателите на Художествения театър в София. След 9 септември 1944 г. претворява сложни образи от български и чуждестранен репертоар на сцената на Народния театър. Автор е на 8 пиеси - романтично-исторически драми и комедии: \"Пленницата нощ\" (1918 г.), \"Хан Татар\" (1939 г.), \"Война\" (1941 г.), \"Калин Орела\" (1941 г.), \"Бог да прости леля\", \"Наследници\" (1942 г.), \"Отвъд вековете\" (1943 г.), \"Приятел в нужда се познава\" (1955 г.); през 1968 г. излизат от печат спомените му \"Между изкуството и живота\".\r\n1925 г.\r\nУмира Тодор Тодоров Страшимиров - български писател, политик и общественик. Роден е на 28 февруари 1880 г. във Варна. Брат на А. Страшимиров и Д. Страшимиров. Член на БРСДП от 1903 г. Адвокат във Варна (1911-1917 г.). През ноември 1923 г. е избран за народен представител в ХХI НС. Проявява се като пламенен народен трибун. За антимонархическата си дейност е преследван и нееднократно заплашван. Литературната му дейност не е богата. За пръв път печата разказа “Назад” през 1891 г. в сп. “Денница”. Убит.\r\n1878 г.\r\nУмира Нешо Бончев – български литературен критик, фолклорист; дописен член на Българското книжовно дружество (днес Българска академия на науките) от 1871 г. Роден е на 2 февруари 1839 г. Събира и обнародва народни песни. Отнася се взискателно и критично към работата си. Превежда \"Тарас Булба\" от Н. В. Гогол и \"Разбойници\" от Ф. Шилер. Умира в Москва от туберкулоза, 2 дни преди подписването на Санстефанския мирен договор.\r\n1371 г.\r\nУмира цар Иван Александър роден 1331 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни.", "date": "2018.02.17", "title": "Денят 17 февруари в българската история"}
{"url": "http://www.focus-news.net/news/2018/02/17/2489479/sofiya-vavezhda-se-vremenna-organizatsiya-na-dvizhenieto-za-zasnemaneto-na-filma-denyat-na-bashtata.html", "text": "Въвежда се временна организация на движението в София за заснемането на филма „Денят на бащата”. Това съобщиха от пресцентъра на Столична община. От 06.00 до 19.30 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Анджело Ронкали” между бул. „Евлоги и Христо Георгиеви” и ул. „Проф. „Асен Златарев”.", "date": "2018.02.17", "title": "София: Въвежда се временна организация на движението за заснемането на филма „Денят на бащата”"}
{"url": "http://www.focus-news.net/news/2018/02/17/2489483/sofiya-stolichnoto-duhovenstvo-shte-se-sabere-v-hrama-sv-nedelya-na-18-fevruari-kogato-se-chestva-sirni-zagovezni.html", "text": "Столичното духовенство, начело с Негово светейшество Българския патриарх и Софийски митрополит Неофит, ще се събере по традиция в столичната митрополитска катедрала „Св. Неделя“ тази неделя, когато се чества Сирни заговезни. Там в 18.00 часа ще бъде отслужена вечерня, а след отпуста ще започне взаимното опрощаване, предаде репортер на Агенция \"Фокус\". \r\nНа 18 февруари е Сиропустна неделя - Сирни заговезни, наричана още „Прошка“. Тя е в навечерието на Великия пост. Затова традицията изисква всеки да поиска и даде прошка на хората около себе си за своите волни или неволни прегрешения, защото няма безгрешен човек. Единственият безгрешен е сам Господ Иисус Христос.\r\nВ Неделя Сиропустна във всички епархии на Българската православна църква християните се събират в храмовете и манастирите за вечерна служба, след която взаимно се опрощават.\r\nНикола ПЕТКОВ", "date": "2018.02.17", "title": "София: Столичното духовенство ще се събере в храма \"Св. Неделя\" на 18 февруари, когато се чества Сирни заговезни"}
{"url": "http://www.focus-news.net/news/2018/02/17/2489482/hristiyan-mitskovski-sled-sreshtata-s-rumen-radev-podkrepata-ot-balgariya-e-dobre-doshla.html", "text": "Лидерът на опозиционната македонска партия ВМРО-ДПМНЕ Християн Мицковски заяви след срещата си с българския президент Румен Радев, че подкрепата от София за Скопие е добре дошла, пише местното издание “Нова Македония“. \r\nПо време на първия ден от посещението си в македонската столица, държавният глава проведе среща със своя македонски колега Георги Иванов и премиерът Зоран Заев. По-късно вечерта бяха организирани и разговори с Мицковски, който отбеляза, че за Македония е важна интеграцията в ЕС и членството в НАТО, като за тази цел поддръжката от България е добре дошла. : Цанко Цолов", "date": "2018.02.17", "title": "Християн Мицковски след срещата с Румен Радев: Подкрепата от България е добре дошла"}
{"url": "http://www.focus-news.net/news/2018/02/17/2489478/afp-helikopterat-na-meksikanskiya-vatreshen-ministar-se-razbi-zavezhdashtiyat-vedomstvoto-ne-e-postradal.html", "text": "Хеликоптер, в който се е намирал мексиканският вътрешен министър се е разбил рано сутринта в събота българско време, но завеждащият ведомството Алфонсо Наварете е оцелял и е добре, съобщава AFP. \r\nМашината е паднала от ниска височина по време на оглед на щетите около епицентъра на силното земетресение с магнитуд от 7,2 по скалата на Рихтер, което бе регистрирано в страната. \r\nВследствие на катастрофата няколко души са загинали, като министърът е разкрил пред местна медия, че има и загинали от намиращите се на земята хора, като обаче Наварете не е посочил техния брой. : Цанко Цолов", "date": "2018.02.17", "title": "AFP: Хеликоптерът на мексиканския вътрешен министър се разби, завеждащият ведомството не е пострадал"}
{"url": "http://www.focus-news.net/news/2018/02/17/2489484/sofiya-v-hram-sveta-petka-stara-shte-pristigne-za-poklonenie-chudotvornata-ikona-sv-bogoroditsa-odigitriya-baytalska.html", "text": "В старинен храм \"Света Петка стара\", София, около 11.00 часа, ще пристигне за поклонение чудотворната икона \"Св. Богородица Одигитрия Байталска\", гостуваща в България от Украйна, предаде репортер на Агенция \"Фокус\". Тя е е известна с многобройните си целебни чудеса. Иконата ще густува в софийския храм за 10 дни. Православните християни  ще могат да и се поклонят през този период от 7 до 18.30 часа. \r\nНикола ПЕТКОВ", "date": "2018.02.17", "title": "София: В храм \"Света Петка стара\" ще пристигне за поклонение чудотворната икона \"Св. Богородица Одигитрия Байталска\""}
{"url": "http://www.focus-news.net/news/2018/02/17/2489486/plovdiv-opasnost-ot-svlachishta-ima-po-napravleniyata-bachkovo-narechenski-bani-krichim-devin-i-troyan-karnare.html", "text": "Движението по основните направления в Пловдивска област се осъществява с нормална интензивност, съобщиха за Радио „Фокус“ – Пловдив от Областното пътно управление. По-интензивен е трафикът по пловдивския участък на АМ „Тракия“. Пътните настилки са предимно сухи, в усойните и планински райони – на места мокри, но нормално проходими. Проходът Троян-Кърнаре остава затворен за движение на всички МПС. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25-ти март. Забранено е преминаването на моторни превозни средства над 12 тона по пътищата Поповица-Болярци и Югово-Лъки-Здравец, в отсечката град Лъки - пътно кръстовище за хижа Момчил юнак. Опасност от образуването на свлачища има по направленията Бачково-Нареченски бани, Троян-Кърнаре и Кричим-Девин. Водачите трябва да бъдат особено бдителни, преминавайки по посочените участъци, тъй като е възможно свличането на земна и скална маса на пътното платно.\r\nДвижението на територията на град Пловдив също се извършва с нормална интензивност и без затруднения. По-интензивен е трафикът по булевардите в централната градска част. Пътните настилки са предимно сухи и нормално проходими.\r\nТони МИХАЙЛОВ", "date": "2018.02.17", "title": "Пловдив: Опасност от свлачища има по направленията Бачково-Нареченски бани, Кричим-Девин и Троян-Кърнаре"}
{"url": "http://www.focus-news.net/news/2018/02/17/2489488/veliko-tarnovo-mokri-sa-patnite-nastilki-v-grada-na-mesta-ima-i-zaledeni-uchastatsi.html", "text": "Мокри са пътните настилки в град Велико Търново, предаде репортер на Радио „Фокус” – Велико Търново. По усойните места има и заледени участъци. Времето е облачно. Температурата на въздуха е минус 2 градуса. Сравнително спокоен е трафикът в града в почивния ден. По-интензивно е движението в центъра – на кръстовището пред Съдебната палата и пред сградата на Пощата. Засилен е трафикът и по  основните булеварди и улици – бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Всички светофарни уредби към момента работят нормално.\r\nНяма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.02.17", "title": "Велико Търново: Мокри са пътните настилки в града, на места има и заледени участъци"}
{"url": "http://www.focus-news.net/news/2018/02/17/2489489/gabrovo-mokri-sa-patnite-nastilki-na-teritoriyata-na-oblastta-po-visokite-i-usoyni-mesta-sa-vazmozhni-zaledyavaniya.html", "text": "Мокри са пътните настилки на територията на област Габрово. По високите и усойни места има и заледени участъци, които са обработени. Това съобщиха за Радио „Фокус“ – Велико Търново от Областно пътно управление - Габрово. Времето е предимно облачно. Температурата на въздуха е минус 1°. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.17", "title": "Габрово: Мокри са пътните настилки на територията на областта, по високите и усойни места са възможни заледявания"}
{"url": "http://www.focus-news.net/news/2018/02/17/2489481/veliko-tarnovo-protest-sreshtu-agresiyata-nad-detsa-shte-se-provede-v-grada.html", "text": "Протест под надслов „Не на насилието в детски градини и училища“ ще се проведе във Велико Търново. Недоволните граждани ще се съберат пред сградата на Общината днес от 11.30 часа, съобщиха за Радио „Фокус“ – Велико Търново организаторите. Те уточняват, че вече има внесено уведомление в местната администрация и районът пред сградата ще е отцепен, ако се съберат много хора. Ще има и полицейско присъствие. „Досега заявка за участие са потвърдили около 100 човека. Подобни протести до момента се проведоха в десетки български градове. Исканията ни са за монтиране на постоянно видеонаблюдение във всички помещения в детските и учебните заведения и лишаване от право да практикуват служители, които вече имат доказан случай на насилие“, посочват още организаторите.\r\nЛуиза ТРАНЧЕВА", "date": "2018.02.17", "title": "Велико Търново: Протест срещу агресията над деца ще се проведе в града"}
{"url": "http://www.focus-news.net/news/2018/02/17/2489473/vidin-chetvarti-grazhdanski-protest-s-iskane-za-magistralen-pat-mezhdu-vidin-i-sofiya-i-tunel-pod-petrohan-shte-se-provede-v-grada.html", "text": "Четвърти граждански протест с искане за магистрален път между Видин и София и тунел под Петрохан ще се проведе във Видин. Това стана ясно по време на пресконференция на Гражданско движение „Единни за промяна“.\r\nОт гражданското движение продължават да настояват да бъде взето решение на Министерски съвет, в което да се посочат конкретен график, етапи, срокове, финансиране и краен срок на строителството за магистрала Видин – София, както и за тунел под Петрохан. Те посочват още, че изграждането на магистрала Видин-София има не само транспортно значение, но ще окаже влияние и върху икономическото и социалното развитие на региона. Поредният протест с тези искания ще се проведе днес, като ще започне от 10.00 часа в центъра на Видин, а в 11.00 часа се очаква главен път Е-79 да бъде блокиран от видинските граждани.", "date": "2018.02.17", "title": "Видин: Четвърти граждански протест с искане за магистрален път между Видин и София и тунел под Петрохан ще се проведе в града"}
{"url": "http://www.focus-news.net/news/2018/02/17/2489490/stara-zagora-v-grada-shte-se-provede-mezhdunaroden-turnir-po-hudozhestvena-gimnastika-za-kupa-beroe-s-nad-400-uchastnitsi.html", "text": "Осмото издание на международния турнир по художествена гимнастика за купа „Берое“ ще събере в Стара Загора над 400 участнички от страната и чужбина. Това съобщиха от пресцентъра на Община Стара Загора. Надпреварата в общинска зала „Иван Вазов“ започва сутринта, а официалното откриване е предвидено за 13.30 часа.\r\nОбщо 36 клуба участват от България, сред които най-силните в последните години „Левски“, „Грация“, „Левски Илияна“, „Диляна“, „Левски плюс“ и „Тракия“. Те ще се представят с най-изявените си състезателки, a oсвен с клуба домакин „Берое“, Стара Загора се включва и с другите два отбора - „Импала“ и „Елит“. Потвърдено е участието и на състезателки от Гърция, Украйна, Молдова и Чили.\r\nТурнирът за купа „Берое“ се провежда само две седмици преди старта на квалификациите за попадане в елита по художествена гимнастика у нас и това обуславя присъствието на най-добрите грации от различните клубове, обясни председателят на СКХГ „Берое“ Антоанета Терзиева.\r\nСъстезанието ще започне сутринта със съчетанията на жените и девойки старша възраст в група „А“. По програма официалното откриване е насрочено за 13.30 часа, след което ще се извърши и награждаването на победителките в двете възрастови групи. В първия ден на турнира публиката ще види още изпълненията на ансамблите, деца, групи „А“ и „Б“, както и девойки старша възраст и жени група „Б“. В неделя надпреварата продължава в 8.30 часа със съчетанията на девойки младша възраст група „А“ и деца до 10 години група „А“.\r\nАнтоанета Терзиева сподели, че състезателките на „Берое“ са подготвени за добро представяне и си пожела няколко медала от талантливите възпитанички на клуба - домакин на надпреварата. Главен съдия на турнира за купа „Берое“ ще бъде Красимира Филипова.", "date": "2018.02.17", "title": "Стара Загора: В града ще се проведе Международен турнир по художествена гимнастика за купа „Берое“ с над 400 участници"}
{"url": "http://www.focus-news.net/news/2018/02/17/2489474/germanskiyat-ministar-na-otbranata-ursula-fon-der-layen-berlin-shte-otdelya-poveche-sredstva-za-armiyata-si.html", "text": "Германският министър на отбраната Урсула фон дер Лайен заяви в петък, че Берлин ще отделя повече средства за своята армия и увеличи бюджета за отбрана, съобщава Deutsche Welle. Коментарът на министъра е направен в петък в интервю за германската медия, малко след встъпителната реч по случай откриването на Мюнхенската конференция за сигурността. \r\nМинистърът подчерта, че договорът за Постоянното структурирано сътрудничество в областта на отбраната (ПЕСКО) не е противник на НАТО, но ще позволи на Европа да действа самостоятелно. \r\n„НАТО винаги ще бъде (нашата) обща защита, но има други задачи… където Европа е нужна“, отбеляза дер Лайен. \r\nНа свой ред генералният секретар на НАТО Йенс Столтенберг заяви, че постигнатото през декември споразумение за обща отбрана на Европа „не е алтернатива на НАТО“, но „ще позволи да се подсили европейската част на Алианса“. „ЕС не може да се защитава Европа сам“, добави още Столтенберг. : Цанко Цолов", "date": "2018.02.17", "title": "Германският министър на отбраната Урсула фон дер Лайен: Берлин ще отделя повече средства за армията си"}
{"url": "http://www.focus-news.net/news/2018/02/17/2489493/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Сутрешните температури са от минус 8 до 0 градуса. Слаб до умерен вятър има по билата. Лифтовите съоръжения в курортите работят според нормалния си график. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.17", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/17/2489492/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Сухи са пътищата на територията на областта, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е спокоен. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.17", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/02/17/2489487/anadolu-agency-binali-yaldaram-e-razgovaryal-s-boyko-borisov-v-kuloarite-na-sreshtata-v-myunhen.html", "text": "Турският министър-председател е провел разговори с български си колега Бойко Борисов в кулоарите на Мюнхенската среща за сигурността в петък, предава Anadolu Agency.\r\nЙълдъръм е засегнал темата за преговорите на Анкара за членство в Европейски съюз, като освен това са обсъдени и двустранните отношения между Турция и Съюза, на фона на българското председателство на Съвета на ЕС. : Цанко Цолов", "date": "2018.02.17", "title": "Anadolu Agency: Бинали Йълдъръм е разговарял с Бойко Борисов в кулоарите на срещата в Мюнхен"}
{"url": "http://www.focus-news.net/news/2018/02/17/2489496/blagoevgrad-dvama-dushi-sa-postradali-pri-katastrofa-mezhdu-tir-i-lek-avtomobil-na-glaven-pat-e-79-v-rayona-na-selo-cherniche.html", "text": "ТИР и лек автомобил са катастрофирали на главен път Е-79 в района на село Черниче малко преди 22.00 часа вчера. Това съобщи за Радио „Фокус“ – Пирин дежурният служител в Областно пътно управление – Благоевград. При инцидента няма загинали, но двама души са пострадали. Те са транспортирани с екип на Спешна помощ до МБАЛ – Благоевград, където са им били извършени изследвания. Единият от ранените е с фрактура на рамото, а другият е със счупване на предмишницата. Настанени са в болницата без опасност за живота. Почти 5 часа движението в района на пътнотранспортното произшествие е било спряно. Към момента участъкът е разчистен и преминаването се извършва без проблеми.\r\nЛивия НИНОВА", "date": "2018.02.17", "title": "Благоевград: Двама души са пострадали при катастрофа между ТИР и лек автомобил на главен път Е-79 в района на село Черниче"}
{"url": "http://www.focus-news.net/news/2018/02/17/2489494/plovdiv-uvelichava-se-broyat-na-bolnite-ot-varitsela-v-oblastta.html", "text": "Продължава да се увеличава броят на болните от варицела в Пловдивска област. Това съобщиха за Радио „Фокус“ – Пловдив от Регионалната здравна инспекция. От 91 в началото на месец февруари, случаите достигнаха до 151 през миналата седмица, а през тази седмица болните вече са 182. 85 от тях са на територията на град Пловдив. От Регионалната здравна инспекция припомнят, че варицелата е остро инфекциозно заболяване, което се среща предимно в детската възраст. При контакт с болен се разболяват 80% от непреболедувалите.\r\nПрез изминалата седмица се отчита леко увеличение при засегнатите от вирусен хепатит – от 9 случая през миналия отчетен период, през тази седмица болните са 12. Лек спад има при засегнатите от чревни инфекции и скарлатина. Значителен спад се регистрира при болните от грип и остри респираторни заболявания.\r\nТони МИХАЙЛОВ", "date": "2018.02.17", "title": "Пловдив: Увеличава се броят на болните от варицела в областта"}
{"url": "http://www.focus-news.net/news/2018/02/17/2489485/federika-mogerini-aleksandar-vuchich-i-hashim-tachi-zapochnaha-pregovori-za-obvarzvasht-dokument.html", "text": "Върховният представител на Европейския съюз по въпросите на външните работи и политиката на сигурност Федерика Могерини е заявила, че сръбският президент Александър Вучич и неговият косовски колега Хашим Тачи са „започнали преговори за обвързващ документ засягащ нормализирането на отношенията“ между Белград и Прищина, предава англоезичната редакция на сръбската медия B92. \r\n„Това със сигурност ще бъде качествена промяна в ситуацията, засягаща двете държави, но също така и региона“, отбеляза италианският политик в рамките на заключителната част на неформалната среща между външните министри на държавите, търсещи членство в ЕС.\r\nСпоред Могерини, „споразумението между Прищина и Подгорица относно решаването на пограничния спор между Косово и Черна Гора показва, че дори сложните проблеми могат да бъдат решени. : Цанко Цолов", "date": "2018.02.17", "title": "Федерика Могерини: Александър Вучич и Хашим Тачи започнаха преговори за обвързващ документ"}
{"url": "http://www.focus-news.net/news/2018/02/17/2489497/ombudsmanat-maya-manolova-osven-evropa-na-dve-skorosti-ne-bi-sledvalo-da-ima-i-evropa-na-dva-standarta.html", "text": "Освен Европа на две скорости не би следвало да има и Европа на два стандарта. Това каза омбудсманът Мая Манолова в предаването „Тази събота и неделя“ по бТВ. „Очакването на майките и на българските граждани е, когато купуват един продукт от известна марка, известен бранд, той да има едни и същи съставки независимо от къде го купуват. Това е голямата кауза, с която с неправителствените организации, хранителният бранш и българските майки се посветихме миналата година“, каза омбудсманът. „Кампанията, която водим е за европейско законодателство, което да забрани предлагането на продукти с различни съставки. Ние не сме второ качество потребители“, подчерта Манолова. Тя заяви още, че настоява за единен европейски орган за контрол и обясни, че това ще бъде поставено като въпрос и по време на българското европредседателство. По думите й проблем съществува и с различните цени на продуктите. Според нея по тази причина обяснението, че в България се предлагат храни с по-евтини съставки, защото покупателната способност на българите е по-ниска не издържа. „Продукти от един и същи бранд, продавани тук и в столици на Западна Европа, са по-скъпи в България. Тук би могло да съществуват и други обяснения“, посочи Мая Манолова. Тя коментира, че това може да се обясни донякъде с различния размер на ДДС, но според нея това не обяснява, че дадени продукти са по-скъпи в страната ни с 50 %.", "date": "2018.02.17", "title": "Омбудсманът Мая Манолова: Освен Европа на две скорости не би следвало да има и Европа на два стандарта"}
{"url": "http://www.focus-news.net/news/2018/02/17/2489495/kardzhali-vremenno-dvizhenieto-po-pat--507-selo-most-selo-dobrinovo-se-osashtestvyava-dvuposochno-v-ednata-lenta-poradi-patnotransportno-proizshestvie.html", "text": "Временно движението по път III-507 село Мост - село Добриново се осъществява двупосочно в едната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.17", "title": "Кърджали: Временно движението по път III-507 село Мост - село Добриново се осъществява двупосочно в едната лента поради пътнотранспортно произшествие"}
{"url": "http://www.focus-news.net/news/2018/02/17/2489499/konstantiyskiyat-episkop-yakov-shte-oglavi-vechernyata-v-pazardzhishkiya-hram-uspenie-na-presveta-bogoroditsa-na-sirni-zagovezni.html", "text": "В празничния за християните неделен  ден, който на 18 февруари е  Сирни Заговезни, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави вечернята с взаимно опрощаване в пазарджишкия храм \"Успение на Пресвета Богородица\", предаде репортер на Агенция \"Фокус\". Начало: 18.00 часа. \r\nНикола ПЕТКОВ", "date": "2018.02.17", "title": "Константийският епископ Яков ще оглави вечернята в пазарджишкия храм \"Успение на Пресвета Богородица\" на Сирни Заговезни"}
{"url": "http://www.focus-news.net/news/2018/02/17/2489503/blagoevgrad-gasta-magla-namalyava-vidimostta-po-avtomagistrala-struma-ot-37-do-45-km.html", "text": "Гъста мъгла намалява видимостта по автомагистрала „Струма“ от 37 до 45 км, предаде репортер на Агенция „Фокус“. Необходимо е шофьорите да карат с повишено внимание, спазвайки дистанция, за да бъдат избегнати инциденти.", "date": "2018.02.17", "title": "Благоевград: Гъста мъгла намалява видимостта по автомагистрала „Струма“ от 37 до 45 км"}
{"url": "http://www.focus-news.net/news/2018/02/17/2489502/pazardzhik-v-tri-uchilishta-ot-oblastta-se-predlagat-paralelki-s-dualno-obuchenie.html", "text": "За учебната 2018/2019 година в област Пазарджик е заявен прием и в 6 паралелки задочна форма на обучение. Това съобщи за Радио „Фокус“ – Пазарджик Мария Ловчинова от Областната администрация. Те са в ПГГСД „Ст. Божков“ – Батак, ПГД „Ив. Вазов“ – Велинград, ПГСС „Царица Йоанна“ – Пазарджик, ПГХХТ- Пазарджик и ПГМЗС – Септември, както и 1 паралелка вечерна форма на обучение  в ПГЛПМ „В. Левски“ – Пещера. Ловчинова обясни, че е заявен прием и за паралелки с дуално обучение, който ще се осъществява по следния начин:\r\n- в ПГИТМТ – Панагюрище по професиите: Минен техник/Минна електромеханика; Техник на прецизна техника/Лазерна и оптична техника; Хотелиер/Организация на хотелиерството; Мехатроника/Мехатроника; Машинен техник/Машини и системи с ЦПУ;\r\n- ПГХХТ – Пазарджик по професията Химик-технолог, специалности Технология на целулозата, хартията и опаковките и Технология на фармацевтични и парфюмерийно-козметични продукти; \r\n- ПГХВТ „Ат. Ченгелев“ – Пещера по професиите: Биотехнолог/Технология в биопризводствата и Химик-оператор/Технология на фармацевтични и парфюмерийно-козметични продукти. \r\nВсички паралелки за обучение чрез работа са заявени от страна на регионалния бизнес.\r\nВаня НИКОЛОВА", "date": "2018.02.17", "title": "Пазарджик: В три училища от областта се предлагат паралелки с дуално обучение"}
{"url": "http://www.focus-news.net/news/2018/02/17/2489500/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването през ГКПП „Илинден“, както и на останалите пунктове по българо-гръцката граница.\r\nЛивия НИНОВА", "date": "2018.02.17", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/02/17/2489507/blagoevgrad-spokoyno-e-dvizhenieto-po-osnovnite-ulitsi-i-bulevardi-v-grada.html", "text": "Спокойно е движението по основните улици и булеварди в Благоевград, предаде репортер на Радио „Фокус“ – Пирин. В сутрешните часове на деня натоварено е движението на вход-изход от града при квартал „Струмско“. През нощта няма регистрирани тежки пътни инциденти. Градският транспорт се движи без закъснение по обичайния си маршрут. Нормално натоварен е трафикът в района на жп гарата и автогарата, както и по булевард „Св. Димитър Солунски“. Без проблеми се извършва движението по улица „Славянска“ в района на общежитията, МБАЛ – Благоевград и Регионална служба „Пожарна безопасност и защита на населението“ – Благоевград.\r\nЛивия НИНОВА", "date": "2018.02.17", "title": "Благоевград: Спокойно е движението по основните улици и булеварди в града"}
{"url": "http://www.focus-news.net/news/2018/02/17/2489508/mvr-9-dushi-sa-postradali-pri-katastrofi-v-stranata-prez-izminaloto-denonoshtie.html", "text": "9 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 7 тежки пътнотранспортни произшествия. В София са регистрирани 173 леки и една тежка катастрофа, при която е пострадал един човек.", "date": "2018.02.17", "title": "МВР: 9 души са пострадали при катастрофи в страната през изминалото денонощие"}
{"url": "http://www.focus-news.net/news/2018/02/17/2489504/kardzhali-dva-patni-intsidenta-sa-se-sluchili-na-edin-i-sasht-hlazgav-uchastak-po-pat-iii-507-mezhdu-selata-most-i-dobrinovo.html", "text": "Два пътни инцидента са се случили на един и същ хлъзгав участък по път III-507 между селата Мост и Добриново. Това съобщиха за Агенция „Фокус“ от ОДМВР – Кърджали.\r\nСигнал за първия инцидент е подаден в 7.45 часа. Лек автомобил „Форд Мондео“ се е движил по хлъзгав участък с несъобразена скорост, вследствие на което водачът губи контрол над управлението, превозното средство се блъска в скат и се обръща по таван. Пострадали при катастрофата са две жени, които са прегледани лечебно заведение, но ще бъдат освободени за домашно лечение. \r\nМинути по-късно на същия участък от пътя лек автомобил „Ауди“ е навлязъл в насрещното платно и е влязъл в канавката. Движението не е затруднено.\r\nЦветилена СИМЕОНОВА", "date": "2018.02.17", "title": "Кърджали: Два пътни инцидента са се случили на един и същ хлъзгав участък по път III-507 между селата Мост и Добриново"}
{"url": "http://www.focus-news.net/news/2018/02/17/2489510/blagoevgrad-natovaren-e-trafikat-po-avtomagistrala-struma-i-glaven-pat-e-79-nastilkite-sa-suhi.html", "text": "Натоварен е трафикът по автомагистрала „Струма“ и главен път Е-79. Без проблеми се извършва движението по основните пътни артерии. Това съобщи за Радио „Фокус“ – Пирин дежурният служител в Областно пътно управление – Благоевград. През нощта е регистриран един по-тежък пътен инцидент между ТИР и лек автомобил на главен път Е-79 в района на симитлийското село Черниче. При него двама души са пострадали. Пътните настилки са предимно сухи и нормално проходими, само по високите места е възможно да са мокри и хлъзгави, но са обработени. Повишена опасност от падащи камъни има в Кресненското дефиле и второкласен път-19 Симитли - Гоце Делчев.\r\nЛивия НИНОВА", "date": "2018.02.17", "title": "Благоевград: Натоварен е трафикът по автомагистрала „Струма“ и главен път Е-79, настилките са сухи"}
{"url": "http://www.focus-news.net/news/2018/02/17/2489505/tanjug-reks-tilarsan-pozdravi-kosovo-po-sluchay-10-godishninata-ot-obyavyavaneto-na-nezavisimost.html", "text": "Американският държавен секретар Рекс Тилърсън изпрати от името на САЩ поздравителен адрес в Прищина по случай 10-тата годишнина от обявяването на независимостта на Косово, съобщава сръбската информационна агенция Tanjug. \r\n„По време на своето десетилетие независимост, Косово показа своето желание да се превърне в стабилна, демократична и цялостна държава“, се казва в съобщението на държавния секретар. Тилърсън е подчертал, че „САЩ ще продължават да подкрепят гражданите на Косово докато те работят за демократични и мултиетнически институции, подобряване на икономическите връзки, налагане върховенството на закона, както и цялостна интеграция в международната общност“.: Цанко Цолов", "date": "2018.02.17", "title": "Tanjug: Рекс Тилърсън поздрави Косово по случай 10-годишнината от обявяването на независимост"}
{"url": "http://www.focus-news.net/news/2018/02/17/2489509/srbija-danas-ivitsa-dachich-e-nachelo-na-srabskata-delegatsiya-na-rusko-srabskata-sreshta-za-satrudnichestvo.html", "text": "Сръбският вицепремиер и външен министър Ивица Дачич е начело на сръбската делегация, която ще проведе разговори с руски представители в събота, 17 февруари, в рамките на 16-тата среща за руско-сръбско сътрудничество, пише Srbija Danas. \r\nПо време на срещата, която ще се проведе в град Сочи, ще бъдат засегнати икономическите и търговските връзки, както и сътрудничеството в сферата на научно-техническия прогрес. \r\nРуската делегация ще бъде водена от вицепремиера Дмитрий Рогозин. : Цанко Цолов", "date": "2018.02.17", "title": "Srbija Danas: Ивица Дачич е начело на сръбската делегация на руско-сръбската среща за сътрудничество"}
{"url": "http://www.focus-news.net/news/2018/02/17/2489491/makedonskiyat-vanshen-ministar-nikola-dimitrov-pravim-vsichko-vazmozhno-da-reshim-spora-za-imeto-zhelanie-za-tova-ima-ot-drugata-strana.html", "text": "Македонският външен министър Никола Димитров заяви късно вечерта в петък през българска телевизия, че Скопие прави всичко възможно за решаване на спора за името, като първия дипломат е отбеляза, че желание за това има от страна на Атина, предава македонската телевизия „Нова ТВ“.\r\nДимитров освен това е засегнал темата за договора за добросъседство. Според него, Македония вече започва да усеща ползите от него, какъвто е например увеличеният търговски обмен между двете страни.  : Цанко Цолов", "date": "2018.02.17", "title": "Македонският външен министър Никола Димитров: Правим всичко възможно да решим спора за името, желание за това има от другата страна"}
{"url": "http://www.focus-news.net/news/2018/02/17/2489498/mia-nikos-kodzias-shte-predstavi-predvaritelen-tekst-na-sporazumenieto-za-reshavane-na-spora-za-imeto-do-kraya-na-fevruari.html", "text": "Гръцкият външен министър Никос Кодзиас заяви в интервю за гръцката телевизия „Алфа“, че Атина разполага с готов текст на предложение за предварително споразумение за решаване на спора за името, който се състои от 20 страници и ще бъде изпратен на Скопие до края на февруари, това предава Македонската информационна агенция. \r\nСпоред първия дипломат на Атина, в проекта не е засегнат само въпроса за името, но и за неговата употреба, както и също така идентичността, някои акроними и търговски имена. Кодзиас още веднъж подчерта, че гръцката страна иска новото име на Македония да бъде както за вътрешна, така и за международна употреба. : Цанко Цолов", "date": "2018.02.17", "title": "MIA: Никос Кодзиас ще представи предварителен текст на споразумението за решаване на спора за името до края на февруари"}
{"url": "http://www.focus-news.net/news/2018/02/17/2489511/mvnr-nyama-danni-za-zhertvi-ili-prichineni-seriozni-shteti-ot-zemetresenieto-v-shtata-oahaka-meksiko.html", "text": "Няма данни за жертви или причинени сериозни щети от земетресението в щата Оахака, Мексико. Това съобщиха от пресцентъра на Министерството на външните работи. На 16 февруари 2018 г. бе регистрирано земетресение с магнитуд 7.2 с епицентър в щата Оахака, Мексико. Земетресението бе усетено и в близките щати, включително и в столицата Мексико Сити. Към момента няма данни за жертви или причинени сериозни щети, като има информация единствено за паднала сграда, сериозно пострадала от предишното земетресение от 19 септември 2017 г. \r\nПосолството на Република България е обявило дежурни телефони +52 55 55963283 и (+521) 55 79071517, на които гражданите могат да получат актуална информация за обстановката или да подадат сигнал за техни близки. Местните власти са задействали протоколите за сигурност в 5 щата, като Посолството ще следи и информира своевременно за развитието на ситуацията.", "date": "2018.02.17", "title": "МВнР: Няма данни за жертви или причинени сериозни щети от земетресението в щата Оахака, Мексико"}
{"url": "http://www.focus-news.net/news/2018/02/17/2489514/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Това съобщиха за Радио „Фокус“ – Кюстендил от Областно пътно управление – Кюстендил. Временната организация ще бъде в сила до 31 март. Трафикът по автомагистрала „Струма“ и главен път Е-79 е нормално натоварен. Без проблеми се извършва движението по пътя за ГКПП „Гюешево“. \r\nЛивия НИНОВА", "date": "2018.02.17", "title": "Кюстендил: Ограничено е движението по пътя Смоличано – Пелатиково поради пропадане на част от пътното платно"}
{"url": "http://www.focus-news.net/news/2018/02/17/2489517/veliko-tarnovo-horoteka-okolo-pametnika-asenevtsi-shte-se-provede-v-grada.html", "text": "Хоротека в сърцето на Велико Търново – паметника „Асеневци“, ще се проведе днес. Това съобщиха за Радио „Фокус“ – Велико Търново организаторите от групата за здравословен начин на живот и масови тренировки на открито „ТърновоRUNs“. Събитието ще се състои от 11.00 до 14.00 часа. „Да се съберем целия град в сърцето на Велико Търново. Да извием хорце над Янтра! Да покажем, че можем. Нека всички да се съберем и влюбим в българските хора!“, призовават организаторите. За всички присъстващи те са предвидили чаша чай и домашни курабийки. Хорото ще бъде водено от формация „Плетеница“, които вчера организираха мащабен форум „Хоротека „Плетеница“ с проф. д-р Антон Андонов. Преподавателят и ръководител на катедра „Хореография” в Академията за музикално, танцово и изобразително изкуство в град Пловдив проведе майсторски клас в града. Проф. д-р Антон Андонов се изявява като артист, солист-балетист във фолклорен ансамбъл „Тракия”, а от 2000 година и като балетмайстор в ансамбъла. Хореограф-постановчик е на утвърдени танцови образци и автор на танцови произведения във фолклорни ансамбли („Върти оро”, „ Македонски мерак” и др.). Гост-преподавател е на множество семинари и жури в национални и международни танцови конкурси и фестивали.\r\nНадежда КРЪСТЕВА", "date": "2018.02.17", "title": "Велико Търново: Хоротека около паметника „Асеневци“ ще се проведе в града"}
{"url": "http://www.focus-news.net/news/2018/02/17/2489501/radio-svobodna-evropa-sarbite-nyama-da-priemat-palno-priznavane-na-kosovo-zayavi-aleksandar-vuchich.html", "text": "Малко вероятно е гражданите на Сърбия да подкрепят пълното признаване на Косово в замяна на членство в Европейския съюз, това заяви сръбският президент Александър Вучич в интервю за агенция „Ройтерс“, съобщава радио „Свободна Европа“. \r\nПо време на посещението си в Прищина по-рано тази седмица, първият дипломат на Берлин Зигмар Габриел обяви, че „приемането на независимостта на Косово“ е необходимо условие, което Сърбия трябва да изпълни, ако иска да бъде част от ЕС. \r\n„Ние трябва да погледнем реалността в света и отношенията с Косово и разберем, че Косово не е наше, както си казваме, но не е и тяхно, както се опитват да покажат“, заяви Вучич в проведеното в петък интервю. \r\n„Хората ще решат“, добави президентът, като изрази съмненията си, че сръбските граждани ще подкрепят пълното признаване на Косово, без да предложи яснота относно думите си. : Цанко Цолов", "date": "2018.02.17", "title": "Радио „Свободна Европа“: Сърбите няма да приемат „пълно признаване“ на Косово, заяви Александър Вучич"}
{"url": "http://www.focus-news.net/news/2018/02/17/2489513/prezidentat-rumen-radev-kam-politicheski-lideri-v-skopie-nashata-obshta-tsel-e-vazmozhno-nay-skoro-da-vidim-republika-makedoniya-v-nato-i-es.html", "text": "Държавният глава Румен Радев проведе последователно срещи с председателите на ВМРО-ДМПНЕ и Демократичен съюз за интеграция (ДСИ) Християн Мицкоски и Али Ахмети. Разговорите се състояха в рамките на двудневното официално посещение на българския президент в Скопие. Това съобщиха от прессекретариата на държавния глава.\r\n\"България е подкрепяла неизменно Република Македония в най-тежките й моменти. Ние очакваме да премахнем границите между хората, да насърчим приятелството и бизнеса\". Това послание отправи държавният глава Румен Радев на срещи с политически лидери, които се състояха в късния следобед вчера. \r\nРумен Радев призова политическите лидери в Република Македония да постигнат единство и обединение по отношение на стратегическите цели на страната, въпреки различията във вижданията си във вътрешнополитически план. \r\nНа срещите бяха обсъдени и аспекти от двустранните отношения на Република България и Република Македония и перспективите на прилагането на Договора за приятелство, сътрудничество и добросъседство между двете страни. \r\n“Вярвам, че в най-кратък срок ще видим как хората от двете страни на общата ни граница пътуват бързо и удобно, правят бизнес, инвестират и строят свободно и си сътрудничат интензивно в културата, образованието и науката”, заяви държавният глава в разговорите си.", "date": "2018.02.17", "title": "Президентът Румен Радев към политически лидери в Скопие: Нашата обща цел е възможно най-скоро да видим Република Македония в НАТО и ЕС"}
{"url": "http://www.focus-news.net/news/2018/02/17/2489519/pazardzhik-praznik-na-snega-se-provezhda-vav-velingrad.html", "text": "Празник на снега се провежда във Велинград, съобщи за Радио „Фокус“ – Пазарджик Бояна Кирилова от Община Велинград. Тя обясни, че през тази година Велинград за пръв път организира инициативата „Празник на снега”, който се провежда днес в местността Старина. Празникът започна в 10.30 часа. „Записването на желаещите да се включат в събитието става на място. В рамките на два часа децата и техните родители ще могат да участват в различни забавления, като конкурси за най-оригинален снежен човек и за най-голяма снежна топка и дърпане на въже“, посочи Кирилова. Тя каза още, че най-добрите участници ще бъдат отличени с предметни награди и медали.\r\nВаня НИКОЛОВА", "date": "2018.02.17", "title": "Пазарджик: Празник на снега се провежда във Велинград"}
{"url": "http://www.focus-news.net/news/2018/02/17/2489518/emsc-zemetresenie-s-magnitud-ot-43-po-skalata-na-rihter-e-registrirano-v-albaniya.html", "text": "Земетресение с магнитуд от 4,3 по скалата на Рихтер е регистрирано в Албания в ранните часове на събота, показва справка на официалната интернет страница на Европейският средиземноморски сеизмологичен център. Епицентърът му се е намира на дълбочина два километра под земната кора и на около 24 километра северозападно от град Корча. Не се съобщава за разрушения или жертви. : Цанко Цолов", "date": "2018.02.17", "title": "EMSC: Земетресение с магнитуд от 4,3 по скалата на Рихтер е регистрирано в Албания"}
{"url": "http://www.focus-news.net/news/2018/02/17/2489520/anadolu-agency-irak-e-poluchil-parvata-pratka-ot-ruskite-tankove-t-90.html", "text": "Ирак е получил първата пратка от руските танкове Т-90, като част от споразумението, което бе сключено през 2017 г., съобщава Anadolu Agency, като с позовава на информация от източник от иракското Министерство на отбраната. \r\nСъгласно данните на агенцията, машините са били доставени в пристанището Ум Касар в южната част на Ирак и откарани в Багдад по пътя, минаващ пред град Басра. Не е съобщен точният брой на доставените танкове. \r\nСпоред сключеното през 2017 г. споразумение, Москва ще достави общо 73 танка Т-90 на Ирак. \r\nДоговорът има за цел да възстанови танковите загуби на страната, претърпени по време на бойните действия срещу „Ислямска държава“. : Цанко Цолов", "date": "2018.02.17", "title": "Anadolu Agency: Ирак е получил първата пратка от руските танкове Т-90"}
{"url": "http://www.focus-news.net/news/2018/02/17/2489515/izpalnitelniyat-direktor-na-svetovniya-evreyski-kongres-robart-singer-blagodari-na-tsvetan-tsvetanov-i-gerb-za-pozitsiyata-im-za-lukovmarsh.html", "text": "От името на Световния еврейски конгрес и нашия председател Роналд Лаудер, бих желал да изразя нашата сърдечна признателност към Вас за Вашата силна лична позиция срещу \"Луковмарш\", както и тази на ПП ГЕРБ. Това се казва в писмо от главния изпълнителен директор на Световния еврейски конгрес Робърт Сингер до председателя на ПГ на ГЕРБ и зам.-председател на партията Цветан Цветанов, съобщиха от пресцентъра на ПП ГЕРБ.\r\n„За нас означава много, че правите всичко по силите си, за да запазите прекрасните традиции на България и да предотвратите този очевиден опит да се опетни доброто име на България. Аз и колегите ми с радост ще положим усилия, за да засилим още повече непоклатимата връзка на приятелство, която свързва нашите два народа“, пише още в писмото.", "date": "2018.02.17", "title": "Изпълнителният директор на Световния еврейски конгрес Робърт Сингер благодари на Цветан Цветанов и ГЕРБ за позицията им за \"Луковмарш\""}
{"url": "http://www.focus-news.net/news/2018/02/17/2489516/prezidentat-rumen-radev-provede-sreshti-s-predsedatelite-na-vmro-dpmne-i-demokratichen-sayuz-za-integratsiya-v-skopie.html", "text": "Държавният глава Румен Радев проведе последователно срещи с председателите на ВМРО-ДПМНЕ и Демократичен съюз за интеграция (ДСИ) - Християн Мицкоски и Али Ахмети. Това съобщиха от прессекретариата на държавния глава. Разговорите се състояха в рамките на двудневното официално посещение на българския президент в Скопие.", "date": "2018.02.17", "title": "Президентът Румен Радев проведе срещи с председателите на ВМРО-ДПМНЕ и Демократичен съюз за интеграция в Скопие"}
{"url": "http://www.focus-news.net/news/2018/02/17/2489522/mrrb-izdadenite-ot-agentsiyata-po-geodeziya-kartografiya-i-kadastar-skitsi-na-imoti-sa-bezsrochni.html", "text": "Издадените от Агенцията по геодезия, картография и кадастър скици на имоти, независимо от датата на издаването им, са валидни до настъпване на промени в данните за имота, за който се издават. Това съобщиха от пресцентъра на Министерство на регионалното развитие и благоустройството. Това става благодарение на приетите изменения в Наредбата за съдържанието, създаването и поддържането на кадастралната карта и кадастралните регистри, съгласно която правното основание за предоставяне на услугата презаверка на скица или схема отпадна.\r\nОблекчението е част от мерките, предприети от Министерството на регионалното развитие и благоустройството и неговите структури в посока намаляване на административната тежест за гражданите и бизнеса и подобряване на условията за инвестиции в страната.\r\nПреди промяната, предходните нормативни разпоредби изискваха презаверяване на скици и схеми след изтичане на шест месеца от издаването им, ако в този период не е настъпила промяна в данните за имота.\r\nОт началото на годината само в АГКК – София-град са подадени 13 361 заявления за предоставяне на услуги. Броят на издадените скици на поземлени имоти и сгради в урбанизираната територия, от началото на годината досега, са 178 260. В неурбанизираната територия са 14 069. Издадените скици за имоти в урбанизираната част за миналата година възлизат на 1 260 713, а за неурбанизираната – 119 428 броя. Общо приетите заявления в София, за 2017-та година, са 95 831.\r\nЗа цялата страна от началото на година досега подадените заявления за услуги от АГКК са 68 802 броя, като само 10% от предоставяните от агенцията услуги са заявени електронно. \r\nАдминистративен орган, лице с публични функции, обществена организация и други органи и лица, пред които се представя скицата на имот или схемата, могат да извършват безплатни онлайн проверки в кадастралната карта и кадастралните регистри относно данните за имота, чрез уеб портала за онлайн-услуги - \"КАИС\" на Агенцията по геодезия, картография и кадастър. След извършената онлайн проверка, при липса на промени в границите и данните за имота, издадената скица, независимо от датата, на която е издадена, е актуална и същата може да се използва като официален документ.  \r\nЗа да се подобри обслужването на потребителите на кадастрални услуги, от Агенцията са осигурили няколко канала за достъп и възможности за заявяване и получаване на услуги от кадастралната карта и кадастралните регистри. Това може да стане на място – на гише, в която и да е служба по геодезия, картография и кадастър в страната, независимо от местонахождението на имота; чрез куриерска или пощенска услуга до посочено от заявителя място; по електронен път – чрез  отдалечен достъп до информационната система на кадастъра. Заявената по електронен път услуга може да се получи като електронен документ – по електронен път, или на хартиен носител – на гише  в избрана от заявителя приемна на СГКК. \r\nС общините и ведомствата има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица,  които са им необходими за провежданите от дадена община или ведомство административни процедури.\r\nСключените споразумения с общините дават възможност на гражданите и юридическите лица за достъп до услугите, предоставяни от АГКК, на общинско ниво.\r\nЧрез отдалечен достъп до информационната система на кадастъра нотариусите могат да заявяват и да получават от АГКК електронни скици и схеми, които да разпечатват на хартия, да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.", "date": "2018.02.17", "title": "МРРБ: Издадените от Агенцията по геодезия, картография и кадастър скици на имоти са безсрочни"}
{"url": "http://www.focus-news.net/news/2018/02/17/2489523/veliko-tarnovo-v-chitalishte-iskra-shte-bade-predstaven-spektakalat-pepelyashka.html", "text": "Държавен куклен театър - Русе представя спектакъла „Пепеляшка” във Велико Търново. Заглавието е част от съботния афиш на Куклен театър „Весел“, съобщиха от театъра. Представлението е едно от най-любимите заглавия в репертоара на русенския театър. Прецизната драматизация на Джанан Каба, майсторската режисура на Александър Илиев и изящната сценографска работа на Свила Величкова са гаранция за добрия театрален продукт – достойно защитен от актьорите Теменуга Хараланова, Петя Венелинова и Мартин Маринов.\r\nВечната приказка за красотата на приказния дворец, към който всички се стремим, разказана в историята за бедното сираче, успяло да надживее злобата на своята мащеха и доведената си сестра… Малките зрители ще бъдат активни участници в действието. Те ще помогнат на Пепеляшка да събере зрънцата, те ще я заведат в двореца, те ще са и гостите на бала… И добротата накрая отново ще възтържествува – на сцената и в детските души.\r\nСпектакълът ще се играе от 11.00 часа в читалище „Искра” във Велико Търново. Проектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2018.02.17", "title": "Велико Търново: В читалище „Искра” ще бъде представен спектакълът „Пепеляшка”"}
{"url": "http://www.focus-news.net/news/2018/02/17/2489524/gabrovo-detsko-atelie-peyzazh-kolazh-se-provezhda-v-muzey-dom-na-humora-i-satirata.html", "text": "Детско ателие „Пейзаж – Колаж“ се провежда в Музей „Дом на хумора и сатирата“ в Габрово, съобщиха от музея. Заниманията започнаха в 11.00 часа. Те са част от образователната програма към изложбите „Кристо и Жан-Клод. Проекти” и „Роден в Габрово”. Ателието е подходящо за деца над 7-годишна възраст и семейства. От 14.00 часа ще се проведе екскурзоводна обиколка на изложбите „Кристо и Жан-Клод. Проекти” и „Роден в Габрово”. Изложбата „Кристо и Жан-Клод. Проекти“ представя подписани постери и видео материали от 16 проекта на двамата артисти, както и някои ранни произведения. Изложбата „Роден в Габрово“ е документална изложба за живота на семейство Явашеви в град Габрово и първите стъпки на малкия Христо в изкуството. От 14.30 часа ще бъдат излъчени филмите „Пътят към Портите“ (2005) и „Опакованият Райхстаг – 20 години по-късно“ с автор Евгения Атанасова – Тенева.", "date": "2018.02.17", "title": "Габрово: Детско ателие „Пейзаж – Колаж“ се провежда в Музей „Дом на хумора и сатирата“"}
{"url": "http://www.focus-news.net/news/2018/02/17/2489512/zigmar-gabriel-ako-v-ukrayna-badat-izprateni-mirotvortsi-na-oon-mozhe-da-zapochnem-poetapno-da-vdigame-sanktsiite-sreshtu-rusiya.html", "text": "Германският външен министър Зигмар Габриел заяви, че ако в Украйна бъдат изпратени миротворците на ООН, то има възможност санкциите срещу Русия да бъдат поетапно вдигнати, предава ТАСС. По време на обръщение в рамките на втория и финален ден от Мюнхенската конференция по сигурността, първия дипломат на Берлин е отбелязал, че „е нужно постигането на примирие в Украйна и аз смятам, че идеята на руския президент за сини каски е правилна. Ако това се случи, то ние може поетапно да свалим санкциите“. : Цанко Цолов", "date": "2018.02.17", "title": "Зигмар Габриел: Ако в Украйна бъдат изпратени миротворци на ООН, може да започнем поетапно да вдигаме санкциите срещу Русия"}
{"url": "http://www.focus-news.net/news/2018/02/17/2489526/kardzhali-vazstanoveno-e-dvizhenieto-po-pat--507-most-dobrinovo.html", "text": "Възстановено е движението в двете ленти по път III-507 Мост - Добриново. Това съобщиха от пресцентъра на Агенция \"Пътна инфраструктура\".", "date": "2018.02.17", "title": "Кърджали: Възстановено е движението по път III-507 Мост - Добриново"}
{"url": "http://www.focus-news.net/news/2018/02/17/2489506/mvr-zaradi-planiran-protest-vav-vidin-se-preporachva-patuvashtite-kam-gkpp-dunav-most-2-da-izpolzvat-alternativni-gkpp.html", "text": "Поради очаквани протестни действия от граждани на град Видин, свързани с блокиране на главен път Е-79 (София - Видин) в началото на града, планирани за след 10.00 часа днес, е възможно е да се образуват колони от изчакващи МПС, пътуващи за ГКПП \"Дунав мост 2\". Това съобщиха от пресцентъра на МВР. За да не се стига до задръствания и натрупване на автомобили, препоръчва се на водачите, пътуващи към границата, своевременно да се насочват към алтернативни ГКПП.", "date": "2018.02.17", "title": "МВР: Заради планиран протест във Видин се препоръчва пътуващите към ГКПП \"Дунав мост 2\" да използват алтернативни ГКПП"}
{"url": "http://www.focus-news.net/news/2018/02/17/2489531/veliko-tarnovo-s-11-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 420 см. Температурата на водата e 5 градуса.\r\nДнес около и след обяд облачността ще намалее, а видимостта ще се подобри. Максималните температури ще бъдат между 8° и 13°.", "date": "2018.02.17", "title": "Велико Търново: С 11 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/02/17/2489527/georgi-svilenski-bsp-borisov-da-spre-korumpiranite-si-chinovnitsi-a-ne-parite-za-zdrave.html", "text": "Работата на премиера е да спре корумпираните си чиновници в министерства, агенции и държавната администрация, за да може парите да стигат за лечение на българските граждани. И да прочете Конституцията - кой кого избира и назначава. Това заяви зам.-председателят на ПГ на „БСП за България“ Георги Свиленски в сутрешния блок на Нова телевизия, съобщиха от пресцентъра на НС на БСП. Според него Борисов трябва не да не осигурява пари, от които се краде, а да спре кражбите. „Утре може да чуем, че ще затвори болници, за да спре кражбите в здравеопазването. Хората ще умират по улиците, за да не открадне някой от лечението“, посочи той. Свиленски уточни, че ПГ на „БСП за България“ има искане за изслушване на управителя на НЗОК проф. Камен Плочев в здравната комисия, на база писмото, с което той абсолютно аргументирано информира за проблем органа, който го избрал. „Изненадан съм от незнанието и на министър-председателя, и на министрите Ананиев и Горанов за това как функционира държавната система в България. Вярно е, че министър-председателят рядко идва в НС и може би вече е забравил кой кого избира, но председателят на НЗОК е избран от българския парламент и ако трябва да информира някой и да поиска нещо, това е НС. Недопустимо е министърът на здравеопазването да не знае за съществуването на проблема, но това е проблем за министъра, не за управителя на Здравната каса“, коментира Свиленски. Той добави, че не знае кой е заплашвал проф. Камен Плочев и предположи, че това ще стане ясно следващата седмица. \r\nПо повод напрежението между министър-председателя и президента на страната, Георги Свиленски коментира: „Мислех, че премиерът е най-информираният човек в държавата. Оказа се, че не е. Не е знаел телевизия ББТ на кого е. Почти съм убеден, че зад думите на президента има и факти“.", "date": "2018.02.17", "title": "Георги Свиленски, БСП: Борисов да спре корумпираните си чиновници, а не парите за здраве"}
{"url": "http://www.focus-news.net/news/2018/02/17/2489533/pazardzhik-tsarkvata-sveti-teodor-tiron-v-selo-radilovo-otbelyazva-svoya-hramov-praznik.html", "text": "Църквата „Свети Теодор Тирон“ в село Радилово отбелязва своя храмов празник, а през тази година и 200 години от построяването си. Това съобщи за Радио „Фокус“ – Пазарджик Благой Харизанов, кмет на селото. В чест на празника се отслужва тържествена Литургия и ще бъде раздаден курбан за здраве. „Църквата в селото има най-сериозна нужда от ремонт. Подът е изгнил и не може да се преминава по него. Имаме изготвен проект за нейното ремонтиране, като проекторазходите възлизат на стойност от около 53 хиляди лева. Изпратили сме молба за съдействие към Комисията по вероизповеданията, към Министерски съвет и други отговорни институции“, уточни Харизанов. Храмът „Свети Теодор Тирон” в село Радилово се сочи като една от най-стари действащи вкопани църкви в Пазарджишкия край. Тя е със статут на паметник на културата от местно значение. На южната врата на църквата, под стенописа на Свети Теодор Тирон има написано послание, където е отбелязано, че църквата е построена и осветена през 1818 година. По време на Априлското въстание е опожарена, възстановена е през 1883 година.\r\nВаня НИКОЛОВА", "date": "2018.02.17", "title": "Пазарджик: Църквата „Свети Теодор Тирон“ в село Радилово отбелязва своя храмов празник"}
{"url": "http://www.focus-news.net/news/2018/02/17/2489535/vanya-kusheva-nch-sv-prep-paisiy-hilendarski-asenovgrad-mladite-hora-se-vklyuchvat-ryadko-v-kulturnite-ni-izyavi-nyamat-zhelanie-i-has.html", "text": "Младите хора се включват рядко в културните изяви на Народно читалище „Св. преп. Паисий Хилендарски“ в Асеновград, защото нямат желание и хъс. Това каза за Радио „Фокус“ – Пловдив председателят на културната институция Ваня Кушева. Тя коментира, че на младите им харесва това, което читалището прави, но трудно участват в организирани прояви и мероприятия. „Може би младите са все по-ангажирани с работа“, заяви Кушева. По думите ѝ учениците и подрастващите са много капсулирани в училищата. „Не всички директори са отворени да извеждат децата на културни изяви. Твърдят, че извеждането е свързано с изискване на разрешения, с изпращане на писма до по-висши ръководни органи и по този повод не са толкова активни в дейностите. Ангажираността и участието на младежите от училищата зависи много от учителите и от ръководството на учебните заведения, защото те също могат да организират тържества. Ако те не го правят, тогава децата няма как да се научат, няма как да им се създадат навици да се интересуват, да бъдат ангажирани и активни и да проявят самодейност“, коментира Ваня Кушева. Тя добави, че дори и да не се включват пряко в организирани културни прояви, младите трябва задължително да изпълняват ролята поне на публика.\r\nТони МИХАЙЛОВ", "date": "2018.02.17", "title": "Ваня Кушева, НЧ „Св. преп. Паисий Хилендарски“ - Асеновград: Младите хора се включват рядко в културните ни изяви, нямат желание и хъс"}
{"url": "http://www.focus-news.net/news/2018/02/17/2489536/aa-nova-masovi-aresti-na-deystvashti-voennosluzheshti-v-turtsiya.html", "text": "Главната републиканска прокуратура в провинция Гюмюшхане е издала заповеди за задържане на голям брой действащи военнослужещи, заподозрени за връзки с т.нар. „Терористична организация на гюленистите/Паралелна държавна структура” (ФЕТО/ПДС), предаде Анадолската агенция (АА). Вчера са извършени едновременни обиски, изземвания и задържания на 11 различни адреси в провинциите Гюмюшхане, Измир, Диарбекир и Ескишехир. Досега са задържани седем военнослужещи – един ст. лейтенант, един лейтенант и петима сержанти. Всичките са откарани за разпити в Дирекцията по сигурността в Гюмюшхане, посочва още АА.: Георги Димов", "date": "2018.02.17", "title": "АА: Нова масови арести на действащи военнослужещи в Турция"}
{"url": "http://www.focus-news.net/news/2018/02/17/2489521/vidin-zasileno-e-politseyskoto-prisastvie-na-izhoda-na-grada-v-posoka-sofiya-vav-vrazka-s-ochakvaniya-protest-za-izgrazhdane-na-magistrala-vidin-sofiya.html", "text": "Засилено присъствие на полиция и жандармерия има на изхода на Видин в посока за София, предаде репортер на Радио \"Фокус\" - Видин. Очаква да се проведе поредният протест на граждани с искане за решение на Министерския съвет за изграждане на магистрала Видин - София и тунел под прохода Петрохан. Още в 9.30 часа служители на полицията и полицейски коли обградиха паркинга пред топлоелекрическата централа на бившите Химически заводи. Това е мястото, определено със заповед на кмета на Видин за провеждане на четвъртия пореден протест на гражданите. Той се намира на изхода на Видин в посока за София на главен път Е-79. Полиция е разположена и на изхода на град Дунавци на главен път Е-79. Очаква се и тази събота протестиращите да блокират главен път Е-79.  \r\nАнна ЛОЗАНОВА", "date": "2018.02.17", "title": "Видин: Засилено е полицейското присъствие на изхода на града в посока София във връзка с очаквания протест за изграждане на магистрала Видин - София"}
{"url": "http://www.focus-news.net/news/2018/02/17/2489525/marko-dzhurich-po-sluchay-godishninata-ot-obyavyavaneto-na-nezavisimostta-na-kosovo-10-godini-narushavane-na-sistemata-na-mezhdunarodnoto-pravo.html", "text": "На десетата годишнина от едностранното обявяване на независимостта на Косово, ние всъщност отбелязваме десет години от нарушаването на системата на международното право и принципите на суверенитет, това заяви председателят на сръбската Канцелария за Косово и Метохия Марко Джурич, преда информационната агенция Tanjug. \r\nСръбският политик е направил изявлението си чрез видеосъобщение, разпространено в интернет, по случай честванията по случай десетата годишнина от обявяването на незавимост на Косово и Сърбия през 2008 г. : Цанко Цолов", "date": "2018.02.17", "title": "Марко Джурич по случай годишнината от обявяването на независимостта на Косово: 10 години нарушаване на системата на международното право"}
{"url": "http://www.focus-news.net/news/2018/02/17/2489530/tereza-mey-v-myunhen-velikobritaniya-napuska-es-i-ne-mozhe-da-stava-vapros-za-vtori-referendum.html", "text": "Британският премиер Тереза Мей заяви в по време на Конференцията по сигурността в Мюнхен, че Великобритания ще излезе от ЕС и няма да има втори референдум по въпроса, съобщава агенция Reuters. \r\nПо думите на министър-председателя, „ние напускаме Европейския съюз и не може да става въпрос за втори референдум или връщане назад“. Мей добави също така, че „хората във Великобритания са убедени, че когато ние вземем решение, правителството не трябва да отстъпва дори крачка или казва „не, вие сгрешихте“. Коментарът ѝ е направен като отговор на репортерски въпрос. : Цанко Цолов", "date": "2018.02.17", "title": "Тереза Мей в Мюнхен: Великобритания напуска ЕС и не може да става въпрос за втори референдум"}
{"url": "http://www.focus-news.net/news/2018/02/17/2489528/tass-sergey-lavrov-pozdravi-germanskiya-si-kolega-po-sluchay-osvobozhdavaneto-na-deniz-yudzhel.html", "text": "Руският външен министър Сергей Лавров поздрави в кулоарите на Мюнхенската конференция по сигурността първия дипломат на Берлин Зигмар Габриел по случай освобождаването на германския журналист от турски произход Дениз Юджел, съобщава ТАСС. \r\nЮджел, който е кореспондент на изданието „Ди Велт“ бе задържан в Турция през месец февруари 2017 г., по обвинения в указване на съдействие на терористична организация, които така и не бяха повдигнати официално, припомня агенцията. \r\nРепортерът бе освободен в петък и пристигна по-късно същия ден в Германия. \r\nВ тази връзка руският външен министър заяви: „Искам да поздравя Зигмар Габриел по случай важното събитие относно германските външни работи – завръщането на германския журналист“. Лавров заяви също така, че руската страна е „наблюдавала с радост този факт, който със сигурност ще доведе до подобряването на отношенията между Германия и Турция“. : Цанко Цолов", "date": "2018.02.17", "title": "ТАСС: Сергей Лавров поздрави германския си колега по случай освобождаването на Дениз Юджел"}
{"url": "http://www.focus-news.net/news/2018/02/17/2489540/sport-grigor-dimitrov-izliza-za-revansh-sreshtu-david-gofen-dnes.html", "text": "Григор Димитров излиза на корта за реванш срещу Давид Гофен в полуфинален мач на турнира в Ротердам днес. Двубоят между двамата на Централния корт ще започне малко след 16:00 часа българско време. Димитров има да си връща на Гофен за загубата от него миналата година в същия турнир, но на четвъртфиналите. Това всъщност е и единственото поражение на българина от белгиеца в 8-те им срещи до момента. Последният му мач срещу Гофен бе на финалния „Мастърс“ турнир за 2017-а година в Лондон, където Григор Димитров спечели безспорно най-ценната титла в кариерата си.\r\nДругата полуфинална двойка противопоставя легендарния Роджър Федерер и италианския ветеран Андреас Сепи.", "date": "2018.02.17", "title": "Спорт: Григор Димитров излиза за реванш срещу Давид Гофен днес"}
{"url": "http://www.focus-news.net/news/2018/02/17/2489529/api-do-kraya-na-2020-g-shte-bade-izgradena-sashtestvena-chast-ot-magistralniya-pat-vidin-botevgrad.html", "text": "До края на 2020 г. ще бъде изградена съществена част от магистралния път между Видин и Ботевград. Строителството ще започне от най-сложните участъци Мездра - Ботевград и Видин - Ружинци. Това съобщиха от пресцентъра на Агенция \"Пътна инфраструктура\". През март Агенция \"Пътна инфраструктура\" ще стартира обществената поръчка за избор на изпълнител на участъка Мездра – Ботевград от път I-1 (E-79), с дължина 33 км. През втората половина на годината ще бъдат обявени процедурите за строителство и надзор на още 52 км - от Видин до Ружинци. Общо през 2018 г. ще стартират тръжните процедури за строителството на 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес заявяват, че ще блокират отсечки от път Е-79.\r\nС изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от \"Дунав мост 2\".\r\nНовото трасе в отсечката от Видин до Ружинци да се отделя от път І-1 на около 500 м след пътния възел с път ІІ-14 за Видин - Връшка чука и да се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата жп линия Видин – София. По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1. Продължавайки към с. Ружинци новият път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1 ще завършва преди с. Ружинци при км 58+128.\r\nВ участъка ще има 5 пътни възли, чрез които новото трасе ще се свързва с пътната мрежа и с населените места в региона. Това са:\r\n- п. в. „Видин“ - при отделяне от околовръстния път на гр. Видин;\r\n- п. в. „Дунавци“ - при пресичането с път ІІІ-1413 за връзка с гр. Дунавци и Синаговци и Грамада;\r\n- п. в. „Кула“ - при пресичането с път ІІІ-141 за връзка с гара Срацимир и с. Срацимирово и от там към Грамада;\r\n- п. в. „Макреш“ - при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово;\r\n- п. в. „Бела“ при пресичането с път І-1 за връзка за гр. Димово, Скомля и Бела.\r\nПредвидени са и пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука“.\r\nЗа намаляване на шума ще бъдат монтирани и шумозащитни съоръжения по участъците от трасето, които са в близост до населените места.\r\nОтсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над жп линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н.\r\nПът I-1 (Е-79) Видин – Ботевград е приоритетен проект в инвестиционната програма на АПИ до 2022 г., тъй като с цялостното хомогенизиране и модернизация на трасето от \"Дунав мост 2\" ще се осигури бърза и удобна връзка между автомагистралите „Хемус”, „Тракия” и „Струма”. Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.\r\nТази седмица АПИ стартира обществената поръчка за избор на изпълнител за издирване на археологически обекти по трасето път I-1 (E-79) в участъка Видин - Монтана - Враца. За извършването на теренни археологически проучвания преди да стартира изграждането на бъдещата магистрала са предвидени 80 000 лв. Средствата са осигурени от Оперативна програма „Транспорт и транспортна инфраструктура“ 2014-2020 г., която финансира подготовката на проекта, каквито са и този вид археологически проучвания.", "date": "2018.02.17", "title": "АПИ: До края на 2020 г. ще бъде изградена съществена част от магистралния път Видин - Ботевград"}
{"url": "http://www.focus-news.net/news/2018/02/17/2489538/premierat-na-kosovo-ramush-haradinay-es-ne-tryabva-da-pozvolyava-na-pet-darzhavi-chlenki-da-blokirat-evropeyskata-perspektiva-na-kosovo.html", "text": "Косовският премиер Рамуш Харадинай заяви в събота, че Европейският съюз не бива да позволява на пет държави членки да „блокират последващата европейска перспектива на Косово“, съобщава сръбската агенция Tanjug. Според Харадинай, ЕС трябва да признае независимостта на Косово, тъй като това ще направи по-лесно постигането на споразумение за нормализиране на отношенията с Белград. \r\nВ интервю за виенски вестник, министър-председателят е добавил, че липсата на споразумение със Сърбия и непризнаването на Косово от Съюза „не прави живота ни по-лек“.: Цанко Цолов", "date": "2018.02.17", "title": "Премиерът на Косово Рамуш Харадинай: ЕС не трябва да позволява на пет държави членки да блокират европейската перспектива на Косово"}
{"url": "http://www.focus-news.net/news/2018/02/17/2489532/pusnatiyat-ot-turski-zatvor-deniz-yudzhel-ne-znaya-zashto-me-osvobodiha-tazi-istoriya-shte-ima-prodalzhenie.html", "text": "Веднага след като се върна в Германия след като беше освободен от турски затвор журналист Дениз Юджел публикува в социалните медии интересен видео клип, пише вестник „Джумхуриет”. На страницата „#FreeDeniz” той изразява учудване, че при излизането от затвора му е връчен документ, в който пише „продължаване на ареста”. Докато беше на територията на Турция Дениз Юджел се въздържаше от каквито и да е изявления за медиите, а щом стъпи на германска територия моментално разкри истината около неговото освобождаване. Показва и даденият му документ – решение на 3-ти състав на Гражданския съд в Истанбул за продължаване на срока на неговия арест. „Днес е много интересен ден. … Има решение за продължаване на ареста ми от 3 февруари. Днес го получих, при излизане от затвора. Но въпреки това пак ме пуснаха от затвора. Все още не зная: защо излязох от затвора, защо преди една година бях арестуван? Много неща има да се кажат по темата, но нека днес да се задоволим само с това. Тази история няма да неразказана и неразкрита.”, разкрива истината Дениз Юджел, цитиран от „Джумхуриет”.: Георги Димов", "date": "2018.02.17", "title": "Пуснатият от турски затвор Дениз Юджел: Не зная защо ме освободиха, тази история ще има продължение"}
{"url": "http://www.focus-news.net/news/2018/02/17/2489544/uslovieto-na-es-kam-turtsiya-za-vizova-liberalizatsiya-potvardeno-na-sreshta-v-sofiya-smekchete-antiteroristichniya-zakon.html", "text": "Външните министри на страните-членки на ЕС подчертаха, че за „визовата либерализация” Турция трябва да смекчи закона си за борба с тероризма, пише вестник „Джумхуриет”. Това стана известно от неформалната среща в София, на външните министри на ЕС на 15 и 16 февруари, наричана още \"Гимних\". На срещата присъства и министърът по европейските въпроси на Турция Йомер Челик. Самият той връчи на 7 февруари в Брюксел предложенията на Анкара за изпълнение на 72-те критерия на ЕС за въпросната „визова либерализация”. \r\nНа неформалната среща в София министърът на външните работи на Белгия  Дидие Райнер посочи, че „ако Турция приведе този закон в съзвучие с ценностите на ЕС, само тогава може да се постигне напредък по въпроса за визовата либерализация”. От своя страна комисарят по европейската политика за добросъседство и преговори за разширяване Йоханес Хан заяви, че Еврокомисията проучва връчения от Анкара документ.  „Турция по принцип знае, че за самата нея Европа е най-сигурният съсед; и от тази гледна точка – едни добри отношения са в полза именно на Анкара. Има някои сигнали от турското правителство, но за съжаление ситуацията по отношение на върховенството на закона все още не е задоволителна.”, обяснява Йоханес Хан, цитиран от „Джумхуриет”.: Георги Димов", "date": "2018.02.17", "title": "Условието на ЕС към Турция за визова либерализация потвърдено на среща в София: Смекчете антитерористичния закон"}
{"url": "http://www.focus-news.net/news/2018/02/17/2489534/tass-petro-poroshenko-e-provel-sreshta-s-dzheyms-matis-v-kuloarite-na-konferentsiyata-v-myunhen.html", "text": "Украинският президент Петро Порошенко е провел среща в американския министър на отбраната Джеймс Матис в кулоарите на Конференцията по сигурността в Мюнхен, съобщава ТАСС, като се позовава на официално съобщение от пресцентъра на държавния глава в Киев. \r\nСпоред разпространената информация, двамата са „обсъдили ситуацията в Донбас и необходимостта от разполагането на миротворческа мисия на ООН в региона.“ Матис е отбелязал, че Украйна е постигнала „значителен прогрес“ в „сферата на отбраната и защитата“, докато украинският президент е заявил, че заслуга за това има и решението на Вашингтон да укрепи потенциала на въоръжените сили на Украйна. На срещата е присъствал и специалният представител на държавния департамент по украинската криза Кърт Уолкър. : Цанко Цолов", "date": "2018.02.17", "title": "ТАСС: Петро Порошенко е провел среща с Джеймс Матис в кулоарите на Конференцията в Мюнхен"}
{"url": "http://www.focus-news.net/news/2018/02/17/2489545/sofiya-gratski-avtobus-e-spryan-v-rayona-na-cherniya-kos-kray-vladaya-na-myasto-ima-i-politsiya.html", "text": "Гръцки автобус е спрян в района на Черния кос край Владая, на място има и полиция, предаде репортер на Агенция „Фокус“. От автобуса са свалени мъже, които се проверяват.\r\nОчаквайте подробности", "date": "2018.02.17", "title": "София: Гръцки автобус е спрян в района на Черния кос край Владая, на място има и полиция"}
{"url": "http://www.focus-news.net/news/2018/02/17/2489546/veliko-tarnovo-lek-avtomobil-e-izgoryal-pri-pozhar-v-selo-nedan.html", "text": "Лек автомобил е изгорял при пожар в село Недан. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Пожарът е възникнал тази сутрин към 04.00 часа на ул. “42-ра“. На място е изпратен екип на Районната служба в Павликени с един противопожарен автомобил и трима пожарникари. Те изгасили горящото превозно средство, с което спрели разпростирането на пожара към намиращата се в близост сграда. Сигналът е посетен и от оперативна следствена група при РУ – Павликени за установяване на причините. По случая е започнато досъдебно производство.\r\nНадежда КРЪСТЕВА", "date": "2018.02.17", "title": "Велико Търново: Лек автомобил е изгорял при пожар в село Недан"}
{"url": "http://www.focus-news.net/news/2018/02/17/2489541/zlatnata-verizhka-otkrita-pri-prouchvaniyata-na-antichen-grad-herakleya-sintika-e-vklyuchena-v-izlozhbata-balgarska-arheologiya-2017.html", "text": "Златната верижка, открита при проучванията на античен град Хераклея Синтика през 2017 година може да бъде видяна в изложбата „Българска археология 2017“ на Националният археологически институт с музей към Българската академия на науките (НАИМ към БАН). Това каза за Радио „Фокус“ – Пирин Сотир Иванов, директор на Исторически музей – Петрич. Той отбеляза, че вчера е бил официалното откриване на експозицията, в която са включени и други предмети, свързани с античния град, а и с други проучвания, реализирани в цялата страна. Изложбата е разположена в зала „Временна изложби“ на музея, където ще остане до 1 април 2018 година.„Фокус“ припомня:\r\nРимска златна верижка тип „Истмион“ (плетка) на възраст повече от 16 века намериха археолозите от екипа на доц. д-р Людмил Вагалински, директор на Националния археологически институт с музей към Българската академия на науките при разкопките на древния град Хераклея Синтика към Исторически музей – Петрич през месец август 2017 година. Златното украшение е от IV век след Христа, но се е запазило перфектно въпреки вековете, през които е лежало в земята. Изработката на верижката, която тежи 49.28 грама е изящна. Първите хора, видели златната верижка, бяха туристи от Швейцария и България и кметът на Община Петрич Димитър Бръчков.\r\nЛивия НИНОВА", "date": "2018.02.17", "title": "Златната верижка, открита при проучванията на античен град Хераклея Синтика е включена в изложбата „Българска археология 2017“"}
{"url": "http://www.focus-news.net/news/2018/02/17/2489537/ministar-ekaterina-zaharieva-strategiyata-za-zapadnite-balkani-predostavya-dobra-platforma-za-uskoryavane-na-reformite.html", "text": "„Стратегията за Западните Балкани предоставя добра платформа за ускоряване на реформите и укрепване на европейската перспектива за страните от региона. Тя насърчава необходимите дълбоки и устойчиви реформи, и по този начин осигурява гаранции, че напредъкът по пътя към ЕС е необратим и осезаем за всички“. Това каза вицепремиерът и министър на външните работи Екатерина Захариева днес в словото си по време на Интерпарламентарната конференция за Общата външна политика и политиката за сигурност (ОВППС) и Общата политика за сигурност и отбрана (ОПСО), която се провежда от 15 до 17 февруари в столицата, съобщиха от пресцентъра на Министерството на външните работи.\r\nПървият ни дипломат изтъкна пред българските и европейските парламентаристи, че страната ни е положила съществени усилия да върне Балканите в стратегическия дневен ред на Европейския съюз. „Именно затова очаквахме с надежда Комуникацията на ЕК за Западните Балкани. Сега, след публикуването на документа на 6 февруари 2018 г., можем ясно да заявим, че Стратегията отговаря на нашите високи очаквания“, изрази удовлетвореността на правителството външният ни министър. Според Захариева стабилността и просперитета на този регион е незаменим елемент от сигурността на нашия континент и това несъмнено го прави от стратегическо значение за ЕС. \r\n„Важно е, че тази стратегия обхваща и шестте държави. България счита, че това е правилният път“, добави Захариева пред представителите на парламентите. Тя обърна внимание, че Българското председателство акцентира върху свързаността на държавите в региона във всички аспекти - пътна и железопътна, енергийна, дигитална и на бизнеса. „Стратегията е всеобхватна, дългосрочна и честна. Реформите трябва да се правят за по-добър живот, за гражданите на тези държави“, отбеляза още външният ни министър пред народните представители от Съюза.", "date": "2018.02.17", "title": "Министър Екатерина Захариева: Стратегията за Западните Балкани предоставя добра платформа за ускоряване на реформите"}
{"url": "http://www.focus-news.net/news/2018/02/17/2489542/the-guardian-tereza-mey-prizova-za-podpisvane-na-sporazumenie-za-otbrana-mezhdu-es-i-velikobritaniya.html", "text": "Британският премиер Терза Мей призова в събота за подписване  на споразумение за отбрана между ЕС и Великобритания през 2019 г., след излизането на Лондон от Съюза, съобщава The Guardian. Изказването ѝ е направено в рамките на Конференцията по сигурността, провеждана в Мюнхен. \r\nСпоред Мей, Великобритания „ще бъде точно толкова ангажирана със сигурността на Европа в бъдеще, колкото е и в момента“. По думите на премиера, „сътрудничеството, което трябва да изградим, трябва да предлага за Великобритания и ЕС начин да обединят усилията си в най-голяма степен в областите, в които това е от общ интерес“. : Цанко Цолов", "date": "2018.02.17", "title": "The Guardian: Тереза Мей призова за подписване на споразумение за отбрана между ЕС и Великобритания"}
{"url": "http://www.focus-news.net/news/2018/02/17/2489550/ministar-nikolina-angelkova-natsionalnite-kurorti-da-pokazhat-nova-viziya-e-tselta-ni-za-predstoyashtiya-leten-turisticheski-sezon.html", "text": "В предстоящия летен туристически сезон националните ни курорти да покажат нова визия е целта, която стои пред министерството на туризма. Това каза за предаването „Метроном“ на Радио „Фокус“ министър Николина Ангелкова. Тя припомни, че само за миналото лято 5.3 милиона чуждестранни туристи са посетили страната и са реализирани приходи от международен туризъм за над 4.5 млрд. лева, което е 7.6% ръст. „За тази година също имаме изключително амбициозна програма, която да запази ръстовете от миналата година, включително да доведе до тяхното увеличение. Като продължаваме усилено работа с големите туроператори TUI, Thomas Cook и DERTOUR, които водят голяма част от туристите по българското Черноморие, а и във вътрешността на страната. Стартира до няколко месеца и нашата маркетингова кампания по интегрираните комуникационни пазари, която касае основните целеви пазари, на които България се промотира. Изключително сме амбицирани това лято националните ни курорти, особено емблематичният курорт Слънчев бряг, да покажат нова визия“, каза Николина Ангелкова. По думите ѝ се очаква предприетите стъпки до доведат до устойчиви ръстове и да се повиши броят на чуждестранните туристи спрямо миналата година не само в цифровото измерение, но и по отношение на качеството. Тя уточни, че ще се набляга все повече на туристи от високия клас, което задължава да се предлагат и разнообразни услуги, които да предизвикат техния интерес.", "date": "2018.02.17", "title": "Министър Николина Ангелкова: Националните курорти да покажат нова визия е целта ни за предстоящия летен туристически сезон"}
{"url": "http://www.focus-news.net/news/2018/02/17/2489543/toma-bikov-gerb-iskanata-ostavka-na-valeri-zhablyanov-ne-e-revansh-sreshtu-otstranyavaneto-na-dimitar-glavchev.html", "text": "ГЕРБ не възприема парламентарния дебат като футболен мач и исканата оставка на Валери Жаблянов не е реванш срещу отстраняването на Димитър Главчев като председател на НС. Това каза за предаването „Метроном“ на Радио „Фокус“ народният представител от ГЕРБ Тома Биков по повод поиска от ГЕРБ оставката на Валери Жаблянов от поста зам.-председател на Народното събрание. „Не се водим от емоции по отношение на това кой от нашите колеги в определени моменти е поемал политическа отговорност. През последните месеци има и колеги, които подават оставките и от местата си на народни представители. От БСП няма такива случаи и е време БСП, когато говорят за морал и играят ролята на морален стожер, първо да бъдат взискателни към себе си. Една от целите на искането за оставката на Жаблянов, е ГЕРБ да им помогне да изработят своя политически стандарт по темата и да не отстъпват от него“, коментира Тома Биков. Той уточни, че всеки има право да изказва лично мнение, но колкото по-висока позиция заема в държавната власт, толкова по-малко може да се защитава лична позиция. Биков добави, че не ГЕРБ отклонява вниманието с искането на оставката, а това прави БСП. Народният представител от ГЕРБ призовава БСП да бъдат по-малко емоционални и по-разумни.", "date": "2018.02.17", "title": "Тома Биков, ГЕРБ: Исканата оставка на Валери Жаблянов не е реванш срещу отстраняването на Димитър Главчев"}
{"url": "http://www.focus-news.net/news/2018/02/17/2489539/vidin-protestirashti-blokiraha-glaven-pat-e-79-v-rayona-na-grada.html", "text": "Протестиращи граждани блокираха главен път Е-79 край Видин, предаде репортер на Радио \"Фокус\" - Видин. Стотици видинчани се събраха на паркинга пред топлоелектрическата централа на бившите Химически заводи. Независимо от полицейската блокада, без да се стига до сблъсъци, те излязоха на пътя и се придвижват в посока към град Дунавци, като развяват знамена. Протестиращите пропуснаха два тежкотоварни автомобила, превозващи живи животни в посока София. Камионите бяха ескортирани от два полицейска автомобила. \r\nПоредният четвърти протест отново се провежда с искане за решения на Министерския съвет за изграждане на магистрала от Видин до София и тунел под Петрохан. \r\nАнна ЛОЗАНОВА", "date": "2018.02.17", "title": "Видин: Протестиращи блокираха главен път Е-79 в района на града"}
{"url": "http://www.focus-news.net/news/2018/02/17/2489552/evrodeputatat-anna-fotiga-rolyata-na-obedinenoto-kralstvo-za-zashtitata-i-sigurnostta-na-evropa-ostava-mnogo-vazhna-i-sled-brekzit.html", "text": "Ролята на Обединеното кралство за защитата и сигурността на Европа остава много важна и след Брекзит. Това каза Анна Фотига, полски евродепутат от групата на Европейските консерватори и реформисти и председател на Подкомисията по сигурност и отбрана, в интервю за Агенция „Фокус“. Тя заяви, че  след Брекзит много голям процент от разходите и усилията в колективната отбрана на Съюза, ще останат реално страна, извън ЕС – Великобритания и с оглед на проблемите на сигурността е много важно този проблем да се обсъди. „Когато хората говорят за излизането на Великобритания от Европейския съюз, те си мислят това, че просто трябва да си сменят щаб квартирите, но всъщност въобще не е така“, заяви Фотига. Тя даде за пример успешната работата в борбата срещу пиратството и обясни, че макар това да е европейска мисия, до голяма степен тя е успяла благодарение на усилията на морските сили на Великобритания.  „Ролята на Великобритания остава много важна и се изискват многобройни дискусии, многобройни срещи, както между Европейския съюз и Великобритания, така и между представители на Великобритания и представители на отделните страни членки на Съюза“, добави евродепутатът.\r\nЛюба АЛЕКСИЕВА", "date": "2018.02.17", "title": "Евродепутатът Анна Фотига: Ролята на Обединеното кралство за защитата и сигурността на Европа остава много важна и след Брекзит"}
{"url": "http://www.focus-news.net/news/2018/02/17/2489553/pregled-na-mezhdunarodnite-novini-do-13-chasa-agentsiya-fokus.html", "text": "Европейския съюз трябва да изостави системата на единодушни решения и установи система на компромис що се отнася до сферата на отбраната, това е заявил председателят на Европейската комисия Жан-Клод Юнкер в рамките на конференцията в Мюнхен.\r\n„Системата за взимане на решения (на ЕС) не позволява предприемането на ефективни действия в сферата на отбраната. Опитвайки се да постигнем единодушно решение, ние никога няма да можем да достигнем до разполагането на контингентите, така че ни трябва система на квалифицирано мнозинство\". \r\nЛюксембургския политик добави, че развиването на общоевропейска отбрана не означава скъсване с НАТО, а разполагане със собствени възможности в сферата, с което се присъедини към мнението на други официални лица, сред които и на министъра на отбраната на ФРГ Урсула фон дер Лайен.\r\n*** Британският премиер Терза Мей призова в събота за подписване  на споразумение за отбрана между ЕС и Великобритания през 2019 г., след излизането на Лондон от Съюза. Изказването ѝ е направено в рамките на Конференцията по сигурността, провеждана в Мюнхен. \r\nСпоред Мей, Великобритания „ще бъде точно толкова ангажирана със сигурността на Европа в бъдеще, колкото е и в момента“. По думите на премиера, „сътрудничеството, което трябва да изградим, трябва да предлага за Великобритания и ЕС начин да обединят усилията си в най-голяма степен в областите, в които това е от общ интерес“. \r\n*** Външните министри на страните-членки на ЕС подчертаха, че за „визовата либерализация” Турция трябва да смекчи закона си за борба с тероризма. Това стана известно от неформалната среща в София, на външните министри на ЕС на 15 и 16 февруари, наричана още \"Гимних\". На срещата присъства и министърът по европейските въпроси на Турция Йомер Челик. Самият той връчи на 7 февруари в Брюксел предложенията на Анкара за изпълнение на 72-те критерия на ЕС за въпросната „визова либерализация”. \r\nНа неформалната среща в София министърът на външните работи на Белгия  Дидие Райнер посочи, че „ако Турция приведе този закон в съзвучие с ценностите на ЕС, само тогава може да се постигне напредък по въпроса за визовата либерализация”. От своя страна комисарят по европейската политика за добросъседство и преговори за разширяване Йоханес Хан заяви, че Еврокомисията проучва връчения от Анкара документ.  „Турция по принцип знае, че за самата нея Европа е най-сигурният съсед; и от тази гледна точка – едни добри отношения са в полза именно на Анкара. Има някои сигнали от турското правителство, но за съжаление ситуацията по отношение на върховенството на закона все още не е задоволителна.”, обяснява още Йоханес Хан.\r\n*** Косовският премиер Рамуш Харадинай заяви в събота, че Европейският съюз не бива да позволява на пет държави членки да „блокират последващата европейска перспектива на Косово“. Според Харадинай, ЕС трябва да признае независимостта на Косово, тъй като това ще направи по-лесно постигането на споразумение за нормализиране на отношенията с Белград. \r\nВ интервю за виенски вестник, министър-председателят е добавил, че липсата на споразумение със Сърбия и непризнаването на Косово от Съюза „не прави живота ни по-лек“.\r\n*** На десетата годишнина от едностранното обявяване на независимостта на Косово, ние всъщност отбелязваме десет години от нарушаването на системата на международното право и принципите на суверенитет, това заяви председателят на сръбската Канцелария за Косово и Метохия Марко Джурич. \r\nСръбският политик е направил изявлението си чрез видеосъобщение, разпространено в интернет, по случай честванията по случай десетата годишнина от обявяването на незавимост на Косово и Сърбия през 2008 г. \r\n*** Сръбският вицепремиер и външен министър Ивица Дачич е начело на сръбската делегация, която ще проведе разговори с руски представители в събота, 17 февруари, в рамките на 16-тата среща за руско-сръбско сътрудничество. \r\nПо време на срещата, която ще се проведе в град Сочи, ще бъдат засегнати икономическите и търговските връзки, както и сътрудничеството в сферата на научно-техническия прогрес. \r\nРуската делегация ще бъде водена от вицепремиера Дмитрий Рогозин.\r\n*** Гръцкият външен министър Никос Кодзиас заяви в интервю за гръцката телевизия „Алфа“, че Атина разполага с готов текст на предложение за предварително споразумение за решаване на спора за името, който се състои от 20 страници и ще бъде изпратен на Скопие до края на февруари. \r\nСпоред първия дипломат на Атина, в проекта не е засегнат само въпроса за името, но и за неговата употреба, както и също така идентичността, някои акроними и търговски имена. Кодзиас още веднъж подчерта, че гръцката страна иска новото име на Македония да бъде както за вътрешна, така и за международна употреба. \r\n*** Върховният представител на Европейския съюз по въпросите на външните работи и политиката на сигурност Федерика Могерини е заявила, че сръбският президент Александър Вучич и неговият косовски колега Хашим Тачи са „започнали преговори за обвързващ документ засягащ нормализирането на отношенията“ между Белград и Прищина, предава англоезичната редакция на сръбската медия. \r\n„Това със сигурност ще бъде качествена промяна в ситуацията, засягаща двете държави, но също така и региона“, отбеляза италианският политик в рамките на заключителната част на неформалната среща между външните министри на държавите, търсещи членство в ЕС.\r\nСпоред Могерини, „споразумението между Прищина и Подгорица относно решаването на пограничния спор между Косово и Черна Гора показва, че дори сложните проблеми могат да бъдат решени. \r\n***", "date": "2018.02.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/17/2489554/ministar-nikolay-nankov-do-dni-shte-e-gotov-pravniyat-analiz-vaz-osnova-na-koyto-shte-izberem-kakva-da-bade-kompaniyata-operator-na-tol-sistemata.html", "text": "Определяне обхвата на пътищата и цената на движението по тях са основните дейности, които предстоят при въвеждането на тол-системата и електронните винетки. Това заяви пред БНР министърът на регионалното развитие и благоустройството Николай Нанков. \"За мен логиката винаги е била, че в обхвата на тол-системата трябва да попаднат онези пътища, които са в добро експлоатационно състояние и в бъдеще да надграждаме с тези, които се рехабилитират  - мисля, че е това е удачният и обективния начин. Тоест автомагистралите, пътищата първи и втори клас и онази част от третокласните пътища, които са в добро състояние и които могат да поемат и транзитен трафик  - да бъдат алтернатива на пътища, които обхващат международния, транзитния трафик. Това е логиката около  - 50- 60 %, като това ще стане ясно до лятото\", каза министърът. \r\nПо думите му юли или август месец трябва да се проведат вече и обществените консултации, дебатите по темата и съответно да бъде взето решението от Министерския съвет именно какъв ще бъде обхватът на републиканската пътна мрежа, върху която ще се изгради и тол-системата, за която ще се изплащат и електронни винетки. \"Между другото, тъй като за пътищата, които ще бъдат обхванати от тол системата за тежкотоварните автомобили, за тях единствено и само ще има ще има електронни винетки. Това е справедливият начин.\r\nОстаналите републикански пътища ще са да речем безплатни  - за тях няма да се плащат електронни винетки, но още веднъж ще подчертая нещо много важно  - че електронните винетки по никакъв начин няма да бъдат променяни като цена, като себестойност, тъй като имаше опасения и спекулации по темата, чувам ежедневно.  Хората се притесняват от това, че отново ще бъдат вдигани цените - Не!  Винетките на същите цени, дори ще има облекчение от гледна точка на това, че няма да лепим стикерите и да махаме стикерите  - ще се разпознават на базата на платената такса \"електронни винетки\".  Много лесно ще се плащат  - по интернет ще може да става закупуването, от бензиностанции отново -  тоест много по-достъпни срещу платена такса.  С онлайн-четците, с които ще разполагаме, с трафик камерите за всеки преминаващ автомобил ще е ясно има ли, няма ли, за какъв период се закупува винетка. Ще сме гъвкави, ще направим и \"тези уикенд\" винетки\", каза министър Нанков. Той допълни, че е създадена е междуведомствена работна група, която ще координира внедряването на новата система и експлоатацията й. В нея има представители на КАТ \"Пътна полиция\", Агенция \"Митници\", НАП, \"Гранична полиция\", Автомобилна администрация и Пътната агенция.\r\nПо отношение на компанията-изпълнител, министърът обясни, че тя ще координира целия процес на внедряването на тол системата и обвързването със софтуерните системи на другите ведомства, за които за чиито нужди тя ще се използва -  това са основно \"Пътна полиция\", \"Гранична полиция\" и Агенция \"Митници\".\r\nМинистърът поясни, че в момента се прави правен анализ, който ще е готов до дни и който ще посочва плюсове и минуси на трите възможни варианта за компанията - търговско дружество, държавно предприятие или организационна структура в рамките на Агенция \"Пътна инфраструктура\". \"Ще преценим кой е най-обективният вариант - но  единият от вариантите,  една от трите структури ще е бъдещият оператор  -  ще управлява реално тол-системата, ще генерира приходите, които Агенция \"Пътна инфраструктура\" от твоя страна ще е изразходва за ремонти на републиканските пътища и изграждането на нови.\r\nМинистър Нанков каза още, че с въвеждането на новите електронни винетки не очаква да паднат приходите. \"Няма намаление на приходите от винетки и тази година, след като вече могат да се купуват тримесечни стикери и предстои да бъдат въведени \"уикенд винетки\".", "date": "2018.02.17", "title": "Министър Николай Нанков: До дни ще е готов правният анализ, въз основа на който ще изберем каква да бъде компанията оператор на тол-системата"}
{"url": "http://www.focus-news.net/news/2018/02/17/2489551/veliko-tarnovo-zhiteli-na-grada-protestiraha-sreshtu-nasilieto-v-detski-gradini-i-uchilishta.html", "text": "Група граждани се събраха в градинката на паметник „Майка България“ във Велико Търново в знак на протест срещу насилието в детски градини и училища, предаде репортер на Радио „Фокус“ – Велико Търново. Едно от основните им искания е за монтиране на постоянно видеонаблюдение във всички помещения в детските и учебните заведения. „Това, което се случва в детските градини и училищата, е ужасно. Записите, които виждаме, са красноречиви. Очаквам да има още такива записи, защото родителите са уплашени. Това ще ги мотивира да поставят записващи устройства само и само да докажат, че нещо се е случило. Мисля, че ако има камери, това ще спре. Дали ще намалее агресията –надали, но поне ще се уталожат страстите и ще се даде шанс агресията да бъде намалена“, заяви една от протестиращите майки Мариана Русанова. \r\nПредседателят на Националния инициативен комитет за качествена и иновативна образователна система и главен организатор на протестите в цялата страна Васил Николов заяви, че сред другите им предложения е лишаване от право да практикуват служители, които вече имат доказан случай на насилие. Протестиращите искат още въвеждане на мандатност на началниците и директорите в системата на образованието, включително на директорите на ясли, детски градини и училища. Сред другите основни искания е промяна на целия адапционен модел при първоначалното постъпване и при смяна на ясла, детска градина или училище. „Искаме, когато дете постъпва за първи път в ясла или детска градина, да се прилага модел на адаптация, да бъде плавен преходът и то с участието на родителите. Дори и за учителите не е добре, когато има един такъв стрес и едни ревящи деца в продължение на цял месец. По-добре да се преминава плавно към постъпването в тази институция. Това е стрес и за трите страни“, отбеляза Васил Николов. Протестиращите носеха плакати с надписи „Агресията ражда агресия! Да защитим децата в България“, „Нашата отговорност като възрастни е да създадем среда, която не е благоприятна за насилие!“ и други. Протестът бе охраняван от полицейски служители.\r\nНадежда КРЪСТЕВА", "date": "2018.02.17", "title": "Велико Търново: Жители на града протестираха срещу насилието в детски градини и училища"}
{"url": "http://www.focus-news.net/news/2018/02/17/2489556/sofiya-gartsite-ot-spreniya-na-cherniya-kos-avtobus-sa-zayavili-zhelanie-da-nablyudavat-shestvieto-lukovmarsh-politsiyata-gi-e-eskortirala-do-tsentara-na-grada.html", "text": "Гърците от спрения на Черния кос автобус са заявили желание да наблюдават шествието Луковмарш, полицията ги е ескортирала до центъра на града. Това съобщиха за Агенция „Фокус“ от пресцентъра на МВР във връзка със спрения гръцки автобус край Черния кос. Гръцките граждани са заявили, че имат желание да наблюдават факелното шествие, което почита паметта на ген. Христо Луков, известено като Луковмарш. „На входа на София са били поети от столични полиция“, обясниха от МВР и уточниха, че няма нищо притеснително.", "date": "2018.02.17", "title": "София: Гърците от спрения на Черния кос автобус са заявили желание да наблюдават шествието Луковмарш, полицията ги е ескортирала до центъра на града"}
{"url": "http://www.focus-news.net/news/2018/02/17/2489557/evrodeputatat-anna-fotiga-nezavisima-ukrayna-e-vazhna-za-regiona-za-kontinenta-i-za-tseliya-svyat.html", "text": "Независима Украйна е важна за региона, за континента и за целия свят. Това каза Анна Фотига, полски евродепутат от групата на Европейските консерватори и реформисти и председател на Подкомисията по сигурност и отбрана, в интервю за Агенция „Фокус“. „Сигурността в Украйна е важна не само за нашия регион, но и в международен план, защото не можем да позволим на Русия да поставя под въпрос териториалната цялост на която и да е държава. Моето мнение е, че трябва да говорим много открито и ясно по тази тема. Същевременно има много проблеми, които стоят пред нас, за постигане на унифициран отговор на заплахи като тази, но вярвам, че досега успяваме да поддържаме една доста последователна позиция“, заяви Фотига. Евродепутатът отбеляза, че в самата Украйна има много проблеми. „Това е държава, която се бори за своята независимост, а във военна ситуация като тази е трудно да се бориш за своята независимост“, отбеляза Фотига.\r\nЛюба АЛЕКСИЕВА", "date": "2018.02.17", "title": "Евродепутатът Анна Фотига: Независима Украйна е важна за региона, за континента и за целия свят"}
{"url": "http://www.focus-news.net/news/2018/02/17/2489555/makfaks-makedoniya-na-17-i-18-fevruari-kosovo-otbelyazva-10-godini-ot-obyavyavaneto-na-nezavisimost.html", "text": "На 17 и 18 февруари Косово отбелязва 10 години от обявяването на независимост с решение на местния парламент от 17 февруари 2008 г., съобщава македонската агенция Макфакс. В рамките на честванията правителството ще проведе в събота празнична сесия, насрочени са и разнообразни манифестации и изложби в Прищина. \r\nВ неделя ще се проведе конференция „Десетилетие независимост“, а специална сесия има и в парламента, след което е насрочен парад на полицията и силите за сигурност. \r\nСпоред сръбски медии, след едностранното обявяване на независимост Косово е признато от около 100 държави, докато по данни на Прищина числото е 116. Първата държава която призна Косово е Коста Рика, а последната – Барбадос. : Цанко Цолов", "date": "2018.02.17", "title": "„Макфакс“ (Македония): На 17 и 18 февруари Косово отбелязва 10 години от обявяването на независимост"}
{"url": "http://www.focus-news.net/news/2018/02/17/2489561/pazardzhik-kukeri-shte-gonyat-zlite-sili-v-selata-bata-popintsi-i-elshitsa-na-18-fevruari.html", "text": "По стар обичай на Сирни заговезни – 18 февруари, три джумала ще гонят злите сили в селата Бъта, Попинци и Елшица, за да има богата реколта през следващата стопанска година. Това съобщи за Радио „Фокус“ – Пазарджик Радка Костуркова от Община Панагюрище. Тя уточни, че в двора на училището в село Бъта от 11.00 часа ще се разиграят кукерски игри „Рогача“ с участието на самодейните състави при Народно читалище „Никола Й. Вапцаров – 1927“ - село Бъта. Кукерски празник „Джумал“ и народно веселие с участието на самодейните състави при Народно читалище „Васил Левски – 1925“ ще има на площада в село Елшица от 12.30 часа. От 13.00 часа на площада на село Попинци ще се проведат Кукерски игри „Джумал“ и „Пролетни игри около въртяжката“, организирани от Народно читалище „Искра-1872“ - село Попинци.\r\nВаня НИКОЛОВА", "date": "2018.02.17", "title": "Пазарджик: Кукери ще гонят злите сили в селата Бъта, Попинци и Елшица на 18 февруари"}
{"url": "http://www.focus-news.net/news/2018/02/17/2489548/tass-es-tryabva-da-se-otkazhe-ot-sistemata-na-edinodushni-resheniya-v-sferata-na-otbranata-smyata-zhan-klod-yunker.html", "text": "Европейския съюз трябва да изостави системата на единодушни решения и установи система на компромис що се отнася до сферата на отбраната, това е заявил председателят на Европейската комисия Жан-Клод Юнкер в рамките на конференцията в Мюнхен, предава ТАСС. \r\n„Системата за взимане на решения (на ЕС) не позволява предприемането на ефективни действия в сферата на отбраната. Опитвайки се да постигнем единодушно решение, ние никога няма да можем да достигнем до разполагането на контингентите, така че ни трябва система на квалифицирано мнозинство\". \r\nЛюксембургския политик добави, че развиването на общоевропейска отбрана не означава скъсване с НАТО, а разполагане със собствени възможности в сферата, с което се присъедини към мнението на други официални лица, сред които и на министъра на отбраната на ФРГ Урсула фон дер Лайен.: Цанко Цолов", "date": "2018.02.17", "title": "ТАСС: ЕС трябва да се откаже от системата на единодушни решения в сферата на отбраната, смята Жан-Клод Юнкер"}
{"url": "http://www.focus-news.net/news/2018/02/17/2489547/ministar-ekaterina-zaharieva-bez-podkrepata-na-natsionalnite-parlamenti-i-na-ep-evropeyskiyat-pat-na-stranite-ot-zapadnite-balkani-ne-e-vazmozhen.html", "text": "Европейският път и перспектива на страните от Западните Балкани не е възможен без подкрепата на националните парламенти и на Европейския парламент. Това заяви вицепремиерът и министър на външните работи Екатерина Захариева, съобщиха от пресцентъра на Народното събрание. Тя участва в Интерпарламентарната конференция за Общата външна политика за сигурност и Общата политика за сигурност и отбрана в София. Двудневният форум, организиран от Комисията по външна политика и Комисията по отбрана на Народното събрание, е второто събитие от парламентарното измерение на Българското председателство на Съвета на ЕС. \r\nМинистър Екатерина Захариева подчерта, че европейската перспектива на страните от Западните Балкани е не само основен приоритет на Българското председателство, но и на Европейската комисия. \"Това уверение получихме вчера от Върховния представител на ЕС по въпросите на външните работи и политиката на сигурност и отбрана Федерика Могерини\", добави тя. \r\n\"Най-важно е да намерим начин да подпомогнем реформите в страните от Западните Балкани\", подчерта Екатерина Захариева. Тя уточни, че на срещата на министрите на външните работи на страните-членки на ЕС в София е било постигнато съгласие, че европейската перспектива на страните от Западните Балкани е основен приоритет и той е свързан със стабилността, сигурността и просперитета на целия ЕС. \"В същото време се съгласихме, че ние като съюз трябва да сме готови да ги приемем, когато те изпълнят критериите за членство\", добави българският външен министър. \r\n\"Стратегията за Западните Балкани на ЕК е всеобхватна, дългосрочна, навременна, честна, без да дава напразни надежди, но и много стимулираща и мотивираща\", заяви Екатерина Захариева. \"В нея има шест конкретни инициативи, които са основни и ще подпомогнат европейската перспектива на страните от Западните Балкани\", посочи тя. Българският външен министър оцени като позитивна предвидената в стратегията възможност за участие на страните в различните формати на европейските институции. \"Това ще им позволи не само да се подготвят за членство, но и да имат възможност да изразяват становище и по въпроси, свързани с бъдещето на ЕС и с неговите политики\", добави Екатерина Захариева. \r\nВ изказването си пред участниците в интерпарламентарната конференция Екатерина Захариева посочи, че само изграждането на коридор №8 би увеличило с 6 процента брутния вътрешен продукт на държавите, през които минава и би създало 200 хиляди нови работни места. \r\nПредседателят на Делегацията в Парламентарния комитет по стабилизиране и асоцииране ЕС - Сърбия в Европейския парламент Едуард Кукан отбеляза, че по време на първото си председателство на Съвета на ЕС България има възможност да покаже лидерство и фокусът, който поставя върху Западните Балкани ще бъде последван и от австрийското и румънското председателство. Той посочи, че включването на Западните Балкани е високо в дневния ред на ЕС и изрази надежда това послание да се чуе ясно и силно и партньорите в региона да разберат, че е набрана инерция. \r\nУсловията и критериите за присъединяване са достатъчно ясни, подчерта Едуард Кукан и допълни, че Копенхагенските критерии от 1993 г. са самата тъкан на нашия общ проект и са валидни и днес. Той припомни, че първият критерий е свързан със стабилност на институциите, гарантиращи демокрацията, върховенство на закона, човешки права и съблюдаване на правата на малцинствата. По думите му подобряване на регионалното сътрудничество също е от ключово значение за бъдещото разширение на Съюза. \r\nЕдуард Кукан посочи, че на датата 2025 г. трябва да се гледа като на ориентир, а не като на някакъв задължителен и краен срок за приемане на нови членове в семейството на ЕС. Ако някой смята, че те автоматично ще се присъединят през 2025 г., греши, допълни той. Вместо да се концентрираме върху самата дата, трябва да се концентрираме повече върху реформите и върху това, което трябва да се направи, за да се подпомогне разширяването, смята председателят на Делегацията в Парламентарния комитет по стабилизиране и асоцииране ЕС - Сърбия в Европейския парламент. \r\nНеобходимо е да засилим сътрудничеството между страните от ЕС в областта на сигурността и отбраната, отбеляза в изказването си изпълнителният директор на Европейската служба за външна дейност (ЕСВД) за Европа и Централна Азия Томас Майер-Хартинг. \r\n\"Днес сме свидетели на икономически растеж и на намаляваща безработица, но те не са достатъчни за европейците, защото същевременно се увеличава несигурността в нашите държави\", добави Томас Майер-Хартинг. Той подчерта, че една от най-важните задачи на парламентаристите е да разберат промяната в обществените нагласи. Гражданите по думите му искат нещо ново, искат сигурност. \"Те разбират, че ситуацията в света е различна, и новите времена носят нови опасности, които могат да разрушат това, което сме постигнали в Европа\", добави Томас Майер-Хартинг. \"Като политици, ние трябва да разберем и да прегърнем идеята за Европа, която защитава\", заяви той.   \r\nЦялата среда по сигурността според него се променя и това изисква да се засили сътрудничеството в тази област, посочи изпълнителният директор на Европейската служба за външна дейност (ЕСВД) за Европа и Централна Азия. \"Имаме нужда от ясен ангажимент от всички държави-членки за подобряване на нашето партньорство по тези теми\", добави той.  \r\nТомас Майер-Хартинг подчерта, че регионът на Западните Балкани също вече има своите проблеми с организираната престъпност и също е уязвим от влиянието на външни религиозни идеологии, той е и част от маршрутите на бежанците. \"Ето защо е много важно да намерим необходимите инструменти, за да направим така, че държавите от Западните Балкани да останат стабилни\", допълни той. По думите му в момента е набрана политическа скорост в региона и тази възможност трябва да се използва. \"Особено важно е да гарантираме, че всички, които искат да влязат в ЕС, наистина споделят нашите европейски ценности и че техните политики съответстват на нашите\", каза още Томас Майер-Хартинг и посочи като един от възможните подходи към тях провеждането на справедливи и отворени дискусии по въпросите на сигурността.", "date": "2018.02.17", "title": "Министър Екатерина Захариева: Без подкрепата на националните парламенти и на ЕП европейският път на страните от Западните Балкани не е възможен"}
{"url": "http://www.focus-news.net/news/2018/02/17/2489558/blagoevgrad-bez-problemi-se-izvarshva-preminavaneto-na-avtomobili-prez-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването през ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.17", "title": "Благоевград: Без проблеми се извършва преминаването на автомобили през ГКПП „Илинден“"}
{"url": "http://www.focus-news.net/news/2018/02/17/2489560/dots-georgi-yordanov-bsp-ne-tryabva-da-obvinyavame-prof-kamen-plochev-a-tezi-koito-prez-poslednite-5-6-godini-sa-boravili-s-finansite-na-nzok.html", "text": "Не трябва да обвиняваме проф. Камен Плочев, а тези, които през последните 5-6 години са боравили с финансите на НЗОК. Това каза заместник-председателят на Здравната комисия към Народното събрание и народен представител от ПГ на „БСП за България“ доц. Георги Йорданов в интервю за Агенция „Фокус“ за противоречията между Министерство на здравеопазването и НЗОК. Той припомни, че БСП е сигнализирала многократно за проблема в Касата още преди проф. Камен Плочев  да го направи с писмо до Народното събрание. „Ние казахме, че това е проблем, който е способен да минира бюджета на Здравната каса и да предизвика сериозни притеснения. Това, което предполагахме, се случи. Имаме отказ за лечение на български граждани поради факта, че НЗОК не си плаща задълженията. Притеснителното е, че тези задължения, които в момента се изчисляват на над 271 млн. лв. и на около над 200 млн. просрочие, когато станат съдебно изискуеми, трябва да добавим към тях съответните такси. Знаем, че в ЕС тези такси не са малко и вероятно ще минат 300 млн. лв. От тези, които боравят с финансите на държавата никой не казва откъде ще се намерят тези почти 300 млн., за да бъде запушена тази дупка“, коментира доц. Йорданов. Според него здравният министър може да каже много и вероятно ще присъства на изслушването на проф. Плочев, което от БСП са предизвикали на 21 февруари от 15.30 часа в Здравната комисия. „Там трябва да чуем не дали тези пари са изискуеми, а как ще се платят и откъде ще се намерят средствата, за да се актуализира бюджетът“, каза доц. Йорданов. Според него по темата трябва да бъде изслушан по-скоро министърът на финансите отколкото управителят на Здравната каса. „Ако не получим достатъчно адекватен отговор от управителя на НЗОК и от министъра на здравеопазването, естествено следващият към когото ще се обърнем е министърът на финансите. Ако там не получим адекватен отговор, ще се обърнем към министър-председателя“, поясни доц. Йордано. Според него първият въпрос, който вероятно ще се дебатира е за реалността на числата, които са споменати. „Трябва да получим отговор кога задълженията на Българската каса към чужбина ще бъдат извършени в съответствие с това, което е подписала страната. Там е казано, че когато се извърши лечение на български граждани в чужбина, до 18 месеца от извършеното лечение, то трябва да бъде платено. Основният въпрос е как ще бъдат платени просрочените средства и второ кога ще се влезе в нормален цикъл на работа, когато в този 18-месечен период се заплаща лечението, извършено на български граждани в чужбина“, коментира доц. Йорданов. \r\nДеница КИТАНОВА", "date": "2018.02.17", "title": "Доц. Георги Йорданов, БСП: Не трябва да обвиняваме проф. Камен Плочев, а  тези, които през последните 5-6 години са боравили с финансите на НЗОК"}
{"url": "http://www.focus-news.net/news/2018/02/17/2489567/blagoevgrad-politseyski-patrul-s-radar-8979-e-razpolozhen-sled-razklona-za-selo-ploski-v-posoka-blagoevgrad.html", "text": "Полицейски патрул с регистрационен номер 8979 с радар е разположен след разклона за село Плоски, в посока Благоевград, предаде репортер на Агенция „Фокус“.", "date": "2018.02.17", "title": "Благоевград: Полицейски патрул с радар 8979 е разположен след разклона за село Плоски, в посока Благоевград"}
{"url": "http://www.focus-news.net/news/2018/02/17/2489562/vasil-nikolov-organizator-na-protestite-kraynata-duma-za-videonablyudenieto-v-detskite-gradini-i-uchilishtata-imat-deputatite.html", "text": "Крайната дума за видеонаблюдението в детските градини и училищата имат депутатите. Това заяви Васил Николов, председател на Национален инициативен комитет за качествена и иновативна образователна система и главен организатор на протестите срещу насилието в учебните заведения, предаде репортер на Радио „Фокус“ – Велико Търново. Коментирайки вчерашната среща в просветното министерство, той подчерта, че Министерство на образованието има само съгласувателна функция. Николов съобщи, че от 15 февруари е започнал мандатът на работна група към Обществения съвет на Народното събрание. Нейната цел е да изготви предложения за промяна на текстовете в съответните закони, касаещи предложенията на протестиращите в цялата страна. Николов коментира и недоволството на синдикатите относно желанието на родителите за монтиране на видеонаблюдение в детските заведения. „В нашите предложения не фигурира само видеонаблюдението. Нашите искания са свързани и с увеличението на заплатите на учителите, ранното пенсиониране и намаляване на броя на децата в групите. Това видеонаблюдение е желано от много учители, тъй като то осигурява сигурност и на тях. Срещат се много случаи и на насилие на учители от ученици. Освен това камерите ще са доказателство и когато децата излъжат в къщи, че са станали жертва на насилие от страна на учители. Много учители подкрепят това видеонаблюдение. Не го подкрепят тези, които имат какво да крият, тези, които се притесняват и тези, които имат някакъв проблем с това“, посочи Васил Николов.\r\nНадежда КРЪСТЕВА", "date": "2018.02.17", "title": "Васил Николов, организатор на протестите: Крайната дума за видеонаблюдението в детските градини и училищата имат депутатите"}
{"url": "http://www.focus-news.net/news/2018/02/17/2489564/gd-granichna-politsiya-zatrudneno-e-preminavaneto-na-gkpp-dunav-most-zaradi-protestni-deystviya-gkpp-dunav-most-2-trafikat-e-intenziven-na-vhod-za-tovarni-avtomobili.html", "text": "Затруднено е преминаването на ГКПП \"Дунав мост\" - Русе заради протестни действия, ГКПП \"Дунав мост\" - Видин трафикът е интензивен на вход за товарни автомобили. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове. \r\nОт 10.00 днес започнаха протестни действия, като това доведе до блокиране на главен път Е-79 София - Видин.", "date": "2018.02.17", "title": "ГД „Гранична полиция“: Затруднено е преминаването на ГКПП \"Дунав мост\" заради протестни действия, ГКПП \"Дунав мост 2\" трафикът е интензивен на вход за товарни автомобили"}
{"url": "http://www.focus-news.net/news/2018/02/17/2489566/varna-okrazhnata-prokuratura-privleche-kato-obvinyaem-36-godishen-mazh-za-ubiystvo-na-negov-sakvartirant.html", "text": "Под ръководството на Окръжната прокуратура във Варна криминалисти от ОДМВР са установили извършител на тежко умишлено престъпление – убийство на млад мъж. Това съобщиха от пресцентъра на Окръжната прокуратура във Варна. 36-годишният Венцислав А. е бил привлечен като обвиняем и задържан с цел довеждането му в съда за вземане на мярка за неотклонение „Задържане под стража”. Жертва на тежкото криминално деяние е негов приятел от детството – 34-годишният Явор.\r\nНа 14 февруари 2018 г. гражданин е подал сигнал в ОД на МВР за мъж в безпомощно състояние пред вход 5 на блок 404 в кв. „Владиславово” във Варна. На мястото е открит 34-годишният Явор, който бил адресно регистриран в същия жилищен блок. Малко по-късно пострадалият починал в линейката на път за болницата. Причина за смъртта му са множество травматични увреждания.\r\nДо момента проведените процесуално-следствени действия установили, че жертвата е живеел в дома на Венцислав от два месеца. Преди това Явор водел скитнически начин на живот. Вечерта на 13 срещу 14 февруари между двамата възникнал конфликт. Венцислав нанесъл побой на пострадалия. \r\nИскането на Окръжната прокуратура във Варна за вземане на постоянна мярка за неотклонение „Задържане под стража” предстои да бъде внесено във Варненския окръжен съд.", "date": "2018.02.17", "title": "Варна: Окръжната прокуратура привлече като обвиняем 36-годишен мъж за убийство на негов съквартирант"}
{"url": "http://www.focus-news.net/news/2018/02/17/2489559/sebastian-kurts-migrantskiyat-potok-sadarzha-v-sebe-si-ogromen-konflikten-potentsial.html", "text": "Европа трябва да реши сама кой влиза на нейна територия, а притокът на мигрантите може да подкопае мира и благополучието на континента, това заяви в събота канцлерът на Австрия Себастиан Курц в рамките на втория ден от Конференцията по сигурността в Мюнхен, предава ТАСС. \r\n„Арабската пролет в Персийския залив се превърна в зима, в Африка съществува напрежение заради мигрантския поток, който представлява огромен конфликтен потенциал“, подчерта Курц. \r\n„За да има мир и просперитет в Европа ние трябва да защитаваме външните си граници“, добави канцлерът и отбеляза също така, че „ако не направим това, светът ни ще бъде заплашен“.: Цанко Цолов", "date": "2018.02.17", "title": "Себастиан Курц: Мигрантският поток съдържа в себе си огромен конфликтен потенциал"}
{"url": "http://www.focus-news.net/news/2018/02/17/2489568/pazardzhik-katastrofa-e-stanala-na-izhoda-na-peshtera-v-posoka-pazardzhik.html", "text": "Полицейски патрул с номер 1651 със софийска регистрация е разположен на входа на Пещера, предаде репортер на Радио „Фокус“ – Пазарджик. На изхода на града в посока Пазарджик е станала лека катастрофа между два леки автомобила. В резултат на инцидента са нанесени материални щети по автомобилите.", "date": "2018.02.17", "title": "Пазарджик: Катастрофа е станала на изхода на Пещера в посока Пазарджик"}
{"url": "http://www.focus-news.net/news/2018/02/17/2489571/plovdiv-blizo-1-200-sa-dobrovoltsite-na-bchk-v-oblastta.html", "text": "1 152 са доброволците на БЧК в Пловдив и областта, като броят им непрекъснато се увеличава. Това съобщиха за Радио „Фокус“ – Пловдив от Областната структура на хуманитарната организация. Червенокръстците в областта наброяват 12 202 души. През миналата година БЧК - Пловдив е оказала помощ на 69 хора с увреждания в център „Социални грижи”, а 70 души са посетили Социалната трапезария. БЧК е предоставила услуги и над 150 трудноподвижни лица. В рамките на програмата „Хранителна банка” са събрани над два тона храни, които са дарени на 1 500 души. От откриването си през 2000 година до момента Многофункционалният социален център е посетен от 550 000 души, осигурени са 620 000 обяда, предоставена е хуманитарна помощ на 150 000 души. По друга от програмите БЧК е предоставила хранителни продукти на 28 000 души. В курсовете на Червения кръст са обучени и 59 водни спасители.\r\nТони МИХАЙЛОВ", "date": "2018.02.17", "title": "Пловдив: Близо 1 200 са доброволците на БЧК в областта"}
{"url": "http://www.focus-news.net/news/2018/02/17/2489549/kosta-filipov-dalgogodishen-korespondent-v-skopie-balgarskoto-evropredsedatelstvo-ima-golyama-zasluga-za-tova-makedoniya-da-poluchi-data-za-zapochvane-na-pregovori-za-chlenstvo-v-es.html", "text": "България и българското европредседателство имат голяма заслуга за това Македония да получи дата до края на юни за започване на преговори за членство в ЕС. Това каза за Радио „Фокус“ Коста Филипов, дългогодишен кореспондент на БНР и БНТ от Скопие, по повод официалното посещение на държавния глава Румен Радев в Република Македония. „До срещата на върха на НАТО през юли в Германия, мисля че ще има някакво решение и че Македония ще стане член на Северноатлантическия пакт още през тази година. Това разбира се е личната ми прогноза, но като имам предвид как вървят преговорите, каква е геополитическата ситуация в района, какви са интересите на Великите сили, които са в момента заинтересовани от това решение Македония да стане член на НАТО, всичко това разбира се, на мен вдъхва оптимизъм“, каза Костадин Филипов. Той добави, че има голяма положителна промяна, която е видима в отношението на Македония към страната ни.", "date": "2018.02.17", "title": "Коста Филипов, дългогодишен кореспондент в Скопие: Българското европредседателство има голяма заслуга за това Македония да получи дата за започване на преговори за членство в ЕС"}
{"url": "http://www.focus-news.net/news/2018/02/17/2489570/sofiya-preobarnal-se-tir-zatrudnyava-dvizhenieto-po-am-hemus-v-rayona-na-gara-yana-i-v-dvete-posoki.html", "text": "Движението по АМ \"Хемус\" в района на гара Яна е затруднено и в двете посоки поради ПТП. В района е самокатастрофирал ТИР, който се е преобърнал в средата на платното и е блокирал двете скоростни ленти. Това съобщиха от пресцентъра на МВР. Няма пострадали хора. В момента движението се регулира от пътни полицаи и се осъществява в аварийните ленти.", "date": "2018.02.17", "title": "София: Преобърнал се ТИР затруднява движението по АМ \"Хемус\" в района на гара Яна и в двете посоки"}
{"url": "http://www.focus-news.net/news/2018/02/17/2489565/hashim-tachi-otnosno-obyavyavaneto-na-nezavisimostta-na-kosovo-tova-beshe-nay-shtastliviya-moment-za-nas-kato-narod.html", "text": "Президентът на Косово Хашим Тачи заяви, че денят, в който регионалният парламент в Прищина обяви независимост е бил „най-щастливият момент за нас като народ“, съобщава радио “Свободна Европа“. \r\nНа 17 и 18 февруари Косово отбелязва 10 години от обявяването на независимост с решение на местния парламент от 17 февруари 2008 г. \r\nПо случай празненствата, множество косовски флагове ще бъдат окачени из цяла Прищина, като е организиран и концерт на родената в Косово британска певица Рита Ора. \r\n10 години след обявяването на независимост, около 4,500-ен контингент на НАТО все още е разположен в Косово. : Цанко Цолов", "date": "2018.02.17", "title": "Хашим Тачи относно обявяването на независимостта на Косово: Това беше най-щастливия момент за нас като народ"}
{"url": "http://www.focus-news.net/news/2018/02/17/2489563/tasko-ermenkov-bsp-ako-se-stigne-do-glasuvaneto-na-ostavkata-na-zam-predsedatelya-na-ns-valeri-zhablyanov-tova-shte-e-nezakonosaobrazno.html", "text": "Ако се стигне до гласуването на оставката на зам.-председателя на НС Валери Жаблянов, това ще е незаконосъобразно. Това каза за Радио „Фокус“ народният представител от БСП Таско Ерменков по повод  исканата от ГЕРБ оставка на зам.-председателя на парламента. По думите му, за да защити законосъобразността и демократичните принципи, БСП ще предприеме всякакви политически действия. „Ако се стигне до подписка и гласуване, той повече да не бъде зам.-председател на НС, вече няма да говорим за оставка, а за силова смяна. Ще има опит за налагане от страна на управляващото мнозинство на една диктатура, която ни лишава от парламентарно право“, добави Таско Ерменков. Той коментира, че ГЕРБ не постигат нищо градивно за България с тези ходове. „Те доказват, че могат да работят в парламента, нарушавайки правилата не само при приемането на закони, като  допускат процедурни и други нарушение, но и при определяне на ръководното тяло на НС“, каза още народният представител от БСП.", "date": "2018.02.17", "title": "Таско Ерменков, БСП: Ако се стигне до гласуването на оставката на зам.-председателя на НС Валери Жаблянов, това ще е незаконосъобразно"}
{"url": "http://www.focus-news.net/news/2018/02/17/2489574/andrey-kovachev-gerbenp-neformalnata-sreshta-na-vanshnite-ministri-na-es-v-sofiya-otpravi-poslanie-kakto-kam-stranite-ot-zapadnite-balkani-taka-i-kam-samite-chlenki-na-es.html", "text": "Неформалната среща на външните министри на ЕС в София отправи послание както към страните от Западните Балкани, така и към самите страни членки на ЕС. Това каза за Радио „Фокус“ евродепутатът от ГЕРБ/ЕНП Андрей Ковачев. По думите му срещата е целяла новата Стратегия на ЕК, представена в Страсбург, да мотивира страните да започнат и да завършат по-бързо реформите и от друга страна европейските страни също да си свършат работата. \r\n„Ние в ЕС трябва да си свършим работата, а това е нашите общества да приемат, че е в наш интерес приемането на страните от Западните Балкани. Нестабилността в тази част на Европа, ако не бъде дадена перспектива за тези страни, ще се разпространи и в самия ЕС. Тези страни не могат да бъдат винаги черна дупка и да са източник на такава нестабилност“, коментира Андрей Ковачев. Той добави, че е важно европейските граждани да бъдат убедени в необходимостта от присъединяването на Западните Балкани към ЕС.", "date": "2018.02.17", "title": "Андрей Ковачев, ГЕРБ/ЕНП: Неформалната среща на външните министри на ЕС в София отправи послание както към страните от Западните Балкани, така и към самите членки на ЕС"}
{"url": "http://www.focus-news.net/news/2018/02/17/2489578/deyan-donchev-sluzhba-za-saveti-v-zemedelieto-veliko-tarnovo-silen-e-interesat-na-zemedelskite-stopani-ot-oblastta-kam-podmyarka-61-ot-prsr.html", "text": "Силен е интересът на земеделските стопани от област Велико Търново към Подмярка 6.1 „Стартова помощ за млади земеделски стопани“ от Програмата за развитие на селските райони. Това каза за Радио „Фокус“ – Велико Търново Деян Дончев, ръководител на областния офис на Националната служба за съвети в земеделието. Той припомни, че основното изискване по тази мярка е земеделският стопанин да бъде на възраст до 40 години. На второ място неговото стопанство трябва да бъде създадено не по-рано от 18 месеца преди кандидатстването. Размерът на стопанството пък трябва да бъде между 8 000 и 16 000 евро стандартен производствен обем. „Това зависи от размера на площите, които стопанисва, видовете култури, които отглежда, както и от броя и видовете животни, ако се занимава с животновъдство. Производственият обем е комбинация от всички видове дейности и техния размер, които се извършват в земеделското стопанство“, посочи Деян Дончев. Той добави, че бизнес планът може да бъде изготвен напълно безплатно от Службата за съвети в земеделието. През годините на изпълнение на този бизнес план, земеделският стопанин трябва да покаже увеличение на размера на стопанството си най-малко с 4 000 евро производствен обем спрямо началния. Помощта е в размер на 25 000 евро. 12 500 евро земеделският стопанин получава след одобрението и допълнително още толкова след изпълнението на ангажиментите по бизнес плана.\r\nНадежда КРЪСТЕВА", "date": "2018.02.17", "title": "Деян Дончев, Служба за съвети в земеделието – Велико Търново: Силен е интересът на земеделските стопани от областта към Подмярка 6.1 от ПРСР"}
{"url": "http://www.focus-news.net/news/2018/02/17/2489579/varna-149-rast-na-prihodite-ot-noshtuvki-sa-registrirani-v-oblastta-prez-dekemvri-2017-g.html", "text": "Приходите от нощувки през декември 2017 година в област Варна достигат 3 млн. лева. Това съобщиха за Радио „Фокус“ – Варна от Териториално статистическо бюро – Североизток. Според анализа на данните от дейността на местата за настаняване в област Варна през декември 2017 година се отчита ръст на приходите с 14.9% в сравнение с месец декември 2016 година. Регистрирано е увеличение на приходите както от български граждани – със 17.1%, така и от чужди граждани – с 12.2%.\r\nОбщата заетост на леглата в местата за настаняване в областта през декември 2017 година е 13.2%, като тя е най-висока в хотелите с 4 и 5 звезди – 14.0%, следвана от местата за настаняване с 3 звезди – 13.5% и местата за настаняване с 1 и 2 звезди – 11.5%. В сравнение със същия месец на предходната година заетостта на леглата нараства с 2.5 процентни пункта, като най-голямо е увеличението при хотелите с 4 и 5 звезди – с 3.1 процентни пункта, допълниха от Териториално статистическо бюро – Североизток.\r\nМарияна ВАЛЕНТИНОВА", "date": "2018.02.17", "title": "Варна: 14.9% ръст на приходите от нощувки са регистрирани в областта през декември 2017 г."}
{"url": "http://www.focus-news.net/news/2018/02/17/2489573/aleksandar-vidinovski-kanal-5-evrointegratsiyata-na-makedoniya-pri-vsichki-sluchai-zavisi-ot-dogovora-s-gartsiya.html", "text": "Евроинтеграцията на Македония при всички случаи зависи от договора, който се очаква да бъде сключен с Гърция. Това коментира в специално интервю за Агенция и Радио „Фокус“ Александър Видиновски, редактор в най-голямата частна македонска телевизия Канал 5. По думите му евроинтеграцията на Македония точно в този момент зависи не само от реформите, които страната ще трябва да направи. Според него най-важно за Македония е кога, как и изобщо дали ще бъде решен проблемът с името. „Македония още през 2008 г. трябваше да бъде член на НАТО, но заради нерешения спор получихме вето от Гърция. Македония над 10 пъти получава препоръка за започване на преговорите с ЕС, но те няма как да започнат отново заради проблема с името. Така че на евроинтеграцията на Македония до този момент, а и 10 г. назад, се гледа само от този аспект - решаване спора за името“, коментира Видиновски. Той добави, че Македония е имала нерешени въпроси и с България, но след усилията и на двете правителства тези въпроси са затворени. Според Видиновски има предпоставки спорът с Гърция да бъде решен до края на март - началото на април, ако Македония получи и позитивна препоръка от ЕС и ѝ бъде определена дата за започване на преговорите. Той уточни, че в началото на юли се очаква страната да получи и покана за членство в НАТО, стига да бъде решен спорът с Гърция.", "date": "2018.02.17", "title": "Александър Видиновски, Канал 5: Евроинтеграцията на Македония при всички случаи зависи от договора с Гърция"}
{"url": "http://www.focus-news.net/news/2018/02/17/2489580/zam-ministar-denitsa-nikolova-dunavskata-strategiya-ima-sashtestven-prinos-za-podobryavane-na-stabilnostta-i-sigurnostta-v-evropa.html", "text": "Дунавската стратегия има съществен принос за подобряване на стабилността и сигурността в Европа чрез изградените устойчиви мрежи и партньорства. Тя допринася и за задълбочаване на сътрудничеството между ЕС и държавите извън него и може да подпомогне страните от Западните Балкани по пътя им за членство в съюза. Това заяви заместник-министърът на регионалното развитие и благоустройството и Национален координатор за Стратегията на ЕС за Дунавския регион Деница Николова, която взе участие в Интерпарламентарната конференция по въпросите за Общата външна политика и политика на сигурност и Общата политика за сигурност и отбрана,  част от програмата на Българското председателство на Съвета на ЕС, съобщиха от пресцентъра на Министерство на регионалното развитие и благоустройството. \r\nСпоред зам.-министър Николова Дунавската стратегията е мощен инструмент с потенциал да мобилизира страните по-лесно да се справят с предизвикателствата по отношение на разширяването и сигурността, защото предоставя интегрирана рамка за решение на въпроси, които изискват транснационален стратегически подход.  „Сътрудничеството в рамките Дунавската стратегия улеснява създаването на устойчиви партньорства, обмен на ноу-хау, добри иновационни практики и мултикултурен диалог“, каза още зам.-министър Николова.\r\nСтратегията предоставя и възможности за стратегически инвестиции на макрорегионално равнище, напомни още заместник регионалният министър и посочи, че са изведени девет стратегически проекта за над 40 милиона евро в областта на  водния транспорт, транспортната инфраструктура, енергетиката, подобряване на административния капацитет, образованието, младежки инициативи и иновации. „Те допринасят за интегриран подход при справянето с конкретни регионални проблеми, като подобрена плавателност, по-добра свързаност, предотвратяване на наводнения, замърсяване на водите, като всичко това не се ограничава от националните граници“, обясни зам.-министър Николова. Тя посочи като успешен пример и проекта „Дунав - INCO.NET“, включващ 19 участници от 13 държави. Той насърчава научните изследвания и иновациите и има за цел да превърне Дунавския регион в по-привлекателен и конкурентоспособен, преодолявайки пречките и подобрявайки социалното и икономическо развитие, чрез насърчаване на иновациите и стимулирайки развитието на \"общество на знанието\".\r\nНационалният координатор за Стратегията на ЕС за Дунавския регион призова за засилване на политическия ангажимент към стратегията от страна на всички държави, за да се преодолеят пречките и да се стимулират стратегическите проекти за Дунавския регион. „Това изисква по-координирано и интегрирано използване на наличното финансиране на различни равнища“, наблегна тя. Деница Николова изрази убеждение, че по-силното институционално участие на местно, общинско, регионално и национално равнище следва да бъде допълнително насърчавано, за да се осигури устойчив подход \"отдолу нагоре\" при координирането на стратегията“, отбеляза Николова.\r\nТя изтъкна и важната роля на националните парламенти за насърчаването на макрорегионалните стратегии като ключов инструмент за сближаване. „България като ротационен председател на Дунавската стратегия ще се стреми да работи за популяризиране на Стратегията и да определи съвместни решения на общите предизвикателства. „Ще се съсредоточим върху дискусиите по отношение на културното наследство и туризма като основна тема на Седмият годишен форум на Дунавската стратегия, който ще се проведе на 18-19 октомври 2018 г. в София, като в рамките на предвидената среща на министрите, отговорни за туризма се надяваме държавите да се обединят върху конкретен стратегически проект в сектора и да се дефинират източници на финансиране“, каза зам.-министър Николова.", "date": "2018.02.17", "title": "Зам.-министър Деница Николова: Дунавската стратегия има съществен принос за подобряване на стабилността и сигурността в Европа"}
{"url": "http://www.focus-news.net/news/2018/02/17/2489577/api-vremenno-dvizhenieto-se-osashtestvyava-v-avariynite-lenti-v-dvete-posoki-na-avtomagistrala-hemus-pri-km-4-poradi-avariral-tezhkotovaren-avtomobil.html", "text": "Временно движението се осъществява само в аварийните ленти в двете посоки на автомагистрала „Хемус“ при км 4 поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.17", "title": "АПИ: Временно движението се осъществява в аварийните ленти в двете посоки на автомагистрала „Хемус“ при км 4 поради аварирал тежкотоварен автомобил"}
{"url": "http://www.focus-news.net/news/2018/02/17/2489576/ministar-neno-dimov-protsedurata-za-stroitelstvoto-na-nov-lift-v-pirin-ne-e-naprednala.html", "text": "Процедурата за строителството на нов лифт в Пирин не е напреднала, защото все още трябва да се издадат поредица от нормативни документи и чак тогава може да се престъпи към процедурите по оформянето на цялата документация. Това подчерта в предаването \"Седмицата\" по Дарик радио министърът на околната среда и водите Нено Димов.\r\n\"До този момент е заявено устно и през медиите желание на инвеститора само за строителството на втори лифт\", заяви Нено Димов. \"Ако е дадено инвестиционно предложение за строителството на втори лифт и за да се мине през всички законови процедури, ще бъдат необходими около три месеца, за да се оформят документите, посочи министърът на околната среда и водите. Ако това решение се обжалва и се мине през съда, то това ще отнеме поне 2 години\", каза още Нено Димов.\r\nНа въпрос ще го накарат ли протестите да промени позицията си относно нови лифтове и ски-писти, той отговори: \"Когато г-н Каракачанов ме покани на разговор след като имаше яснота по управленската програма, която е съчетана между Обединените патриоти и ГЕРБ, бях поканен, за да работя по определена програма, да я приема. И аз работя точно по нея\". \"Когато си се явил на избори и са ти гласували доверие да проведеш определена политика, провеждаш именно нея. Когато си се явил на избори и си предложил на избирателите си план, който дори не са ти дали правото да го защитиш в парламента, очевидно българските граждани не искат тази програма. Тя може да е много вярна и съм убеден, че лидерите на тези партии са се явили на последните избори с доброто желание да покажат нещо, което от тяхна гледна точка е било правилно и добро. Говоря за Зелените, за \"Да, България!\", за ДСБ - политическите сили, които протестират. Само че то не е прието от голямата част от българските граждани. Те не успяха да прескочат дори 4-процентната бариера. Демократично това означава, че би трябвало да приемат, че това не е посоката, в която голямото мнозинство от граждани иска да се движат. Важна е местната общност какво мисли и да бъдеш смирен пред това решение\", допълни той.", "date": "2018.02.17", "title": "Министър Нено Димов: Процедурата за строителството на нов лифт в Пирин не е напреднала"}
{"url": "http://www.focus-news.net/news/2018/02/17/2489581/api-trafikat-na-avtomobili-do-12-tona-pri-km-4-na-avtomagistrala-hemus-se-otklonyava-po-obhoden-marshrut-prez-gorni-bogrov.html", "text": "Ограничено е движението в двете платна по автомагистрала \"Хемус\" при км 4 поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Трафикът на автомобили до 12 тона се отклонява по обходен маршрут по път I-1 Долни Богров – Горни Богров – пътен възел \"Яна\". Водачите на товарни автомобили над 12 тона е необходимо да изчакат на място.", "date": "2018.02.17", "title": "АПИ: Трафикът на автомобили до 12 тона при км 4 на автомагистрала \"Хемус\" се отклонява по обходен маршрут през Горни Богров"}
{"url": "http://www.focus-news.net/news/2018/02/17/2489569/dots-georgi-yordanov-bsp-vaprosat-ne-e-samo-da-se-likvidirat-zadalzheniyata-na-nzok-kam-chuzhdi-kasi-a-za-vazmozhnostta-balgarski-grazhdani-da-poluchavat-meditsinska-pomosht-v-chuzhbina.html", "text": "Какво като има сключени споразумения с чуждите здравни каси за задълженията на НЗОК, след като те не приемат лечение на българи в чужбина. Това каза заместник-председателят на Здравната комисия към Народното събрание и народен представител от ПГ на „БСП за България“ доц. Георги Йорданов в интервю за Агенция „Фокус“. \"Този отговор го слушаме няколко пъти. Какво като има сключени споразумения с чуждите здравни каси за задълженията на НЗОК, след като те не приемат лечение на българи в чужбина“, коментира доц. Йорданов. Заместник-председателят на Здравна комисия поясни, че този отказ  касае пациенти, които явно са преминали през системата в България и категорично българските медицински специалисти са казали, че не могат да бъдат лекувани в страната. „По този начин ние им отнемаме правото те да получат съвременна, адекватна и в 100 % от случаите животоспасяваща помощ. Става дума за лечението на тези българи, които по един или друг повод са в чужбина и се налага в сравнително спешен порядък да получат медицинска помощ, а се оказва изведнъж, че те ще бъдат лишени от нея“, депутатът от БСП. \r\nДеница КИТАНОВА", "date": "2018.02.17", "title": "Доц. Георги Йорданов, БСП: Въпросът не е само да се ликвидират задълженията на НЗОК към чужди каси, а за възможността български граждани да получават медицинска помощ в чужбина"}
{"url": "http://www.focus-news.net/news/2018/02/17/2489584/blagoevgrad-tri-spreli-avtomobila-zatrudnyavat-dvizhenieto-na-glaven-pat-e-79-na-izhoda-na-blagoevgrad-v-posoka-gkpp-kulata.html", "text": "Три спрели автомобила затрудняват движението на главен път Е-79 на изхода на Благоевград в платно в посока ГКПП „Кулата“, предаде репортер на Агенция „Фокус“.\r\n„Фокус“ призовава водачите на автомобили да карат с повишено внимание в този участък, за да бъдат избегнати инциденти.", "date": "2018.02.17", "title": "Благоевград: Три спрели автомобила затрудняват движението на главен път Е-79 на изхода на Благоевград в посока ГКПП „Кулата“"}
{"url": "http://www.focus-news.net/news/2018/02/17/2489572/tass-sergey-lavrov-i-yens-stoltelberg-sa-obsadili-otnosheniyata-mezhdu-rusiya-i-nato.html", "text": "Руският външен министър Сергей Лавров и генералният секретар на НАТО Йенс Столтелберг са обсъдили отношенията между Москва и Алианса в кулоарите на Мюнхенската конференция по сигурността в Мюнхен, предава ТАСС. Това са съобщили от външното ведомство в Москва. В разпространеното от министерството съобщение се казва още, че освен това двамата са засегнали „редица въпроси от международно и европейско значение“, като обаче не е предоставена повече информация. : Цанко Цолов", "date": "2018.02.17", "title": "ТАСС: Сергей Лавров и Йенс Столтелберг са обсъдили отношенията между Русия и НАТО"}
{"url": "http://www.focus-news.net/news/2018/02/17/2489585/plovdiv-175-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-izminalata-poslednata-sedmitsa.html", "text": "175 проверки по изпълнение на забраната за тютюнопушене са извършили здравните инспектори в Пловдив за периода от 9 до 15 февруари. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 27 заведения за обществено хранене, 95 закрити и 23 открити обществени места, както и 30 детски и учебни заведения.\r\nПрез последния отчетен период здравните инспектори са издали две предписания за установени нарушения. През изминалата седмица е постъпила една жалба от граждани и институции. Извършени са също 236 проверки по текущ контрол, осъществени са и 17 консултации във връзка с тютюнопушенето.\r\nТони МИХАЙЛОВ", "date": "2018.02.17", "title": "Пловдив: 175 проверки по изпълнение на забраната за тютюнопушене са извършили здравните инспектори изминалата последната седмица"}
{"url": "http://www.focus-news.net/news/2018/02/17/2489575/harbart-makmastar-savetnik-na-donald-tramp-po-vaprosite-za-natsionalnata-sigurnost-damask-prodalzhava-da-izpolzva-himichesko-orazhie-v-siriya.html", "text": "Хърбърт Макмастър, съветник на американския президент Доналд Тръмп по въпросите за национална сигурност, заяви в рамките на Конференцията по сигурността в Мюнхен, че Дамаск продължава да използва химическо оръжие в Сирия, предава ТАСС. \r\nТова е първото участие на Макмастър в ежегодния форум, като според американския дипломат, конференцията по безопасността се провежда в критичен за човечеството момент. : Цанко Цолов", "date": "2018.02.17", "title": "Хърбърт Макмастър, съветник на Доналд Тръмп по въпросите за националната сигурност: Дамаск продължава да използва химическо оръжие в Сирия"}
{"url": "http://www.focus-news.net/news/2018/02/17/2489589/blagoevgrad-regionalniyat-istoricheski-muzey-organizira-konkurs-svobodata-na-balgariya-po-povod-140-godini-ot-rusko-turskata-osvoboditelna-voyna.html", "text": "Регионалният исторически музей организира конкурс „Свободата на България“ по повод 140 години от Руско-турската освободителна война. Това каза за Радио „Фокус“ – Пирин Елена Чългънова, историк и уредник в културната институция. Събитието ще се проведе на 6 март. „В конкурса могат да участват ученици от I до XII клас. Те трябва да предоставят рисунки на градове, събития, личности и други, свързани с войната и Освобождението България“, каза още Чалгънова. Крайният срок за изпращане на произведенията за участие в конкурса е 23 февруари.\r\nЛивия НИНОВА", "date": "2018.02.17", "title": "Благоевград: Регионалният исторически музей организира конкурс „Свободата на България“ по повод 140 години от Руско-турската освободителна война"}
{"url": "http://www.focus-news.net/news/2018/02/17/2489588/pazardzhik-prodalzhava-nabiraneto-na-kandidati-za-finansirane-na-proizvedeniya-na-izkustvoto-po-proekt-panagyurishte-duhovnost-i-tvorchestvo-v-edno.html", "text": "Продължава процедурата по набиране на кандидати за финансиране на произведения на изкуството на местни творци за 2018 година по проект „Панагюрище – духовност и творчество в едно“. Това съобщи за Радио „Фокус” – Пазарджик Радка Костуркова от Общината. По проекта могат да кандидатстват творци, родени или с адресна регистрация в община Панагюрище. Културни институти, неправителствени организации и творчески сдружения, регистрирани на територията на община Панагюрище. Финансиране ще получат проекти свързани със създаване, съхраняване и разпространение на научни изследвания, документални издания, опазване и популяризиране на културно-историческото наследство на общината и художествена литература, възстановки, спектакли и други, свързани със значими събития, включени и в културния календар на Община Панагюрище. Оценяването на проектите се осъществява от външна експертна комисия, която се определя от комисията по  „Образование, култура, младежки дейности и спорт” към Общински съвет – Панагюрище. Срокът за представяне на проектите e до 28 февруари 2018 година\r\nВаня НИКОЛОВА", "date": "2018.02.17", "title": "Пазарджик: Продължава набирането на кандидати за финансиране на произведения на изкуството по проект „Панагюрище – духовност и творчество в едно“"}
{"url": "http://www.focus-news.net/news/2018/02/17/2489590/georgi-anastasov-tsplr-vasil-levski-asenovgrad-i-prez-2018-godina-shte-badem-aktivna-chast-ot-kulturniya-zhivot-na-obshtinata-i-na-tsyalata-strana.html", "text": "И през 2018 година Центърът за подкрепа и личностно развитие „Васил Левски“ в Асеновград ще бъде активна част както от културния живот на общината, така и на цялата страна. Това каза за Радио „Фокус“ – Пловдив управителят на социалното учреждение Георги Анастасов. По думите му децата от Центъра за подкрепа и личностно развитие участват активно в отбелязването на всички празници, организирани от Общината на местно ниво. „На 19 февруари ще отбележим подобаващо 145 години от гибелта на Апостола. Всяка година цялото гражданство се събира пред паметника на Левски в двора на институцията и се прекланя пред паметта му. Децата се включват с есета и то с огромно желание. Поднасят цветя заедно с всички граждани. Иначе, от месец март нататък децата ги очакват всички предстоящи събития в регионален и национален мащаб. Имаме идея да осъществим и някои по значими дейности и пътувания“, каза Анастасов. Той посочи, че Центърът за подкрепа и личностно развитие „Васил Левски“ в Асеновград вече е направил заявки за участие на възпитаниците му в няколко конкурса и фестивали. „Ще участваме и в няколко компютърни състезания, които се провеждат онлайн. Школата по авиомоделизъм също ще се включи в няколко национални и международни състезания в България. И тази година се очертава да бъде доста напрегната за някои от децата, защото им предстои първа изява. Надявам се 2018 г. да бъде ползотворна и за институцията като цяло“, коментира Георги Анастасов.\r\nПо отношение на миналата 2017 година Анастасов каза, че тя е била изключително успешна за Центъра за подкрепа и личностно развитие. „Оценявам я като успешна от гледна точка всичко, което са постигнали нашите деца и техните преподаватели. Смятам, че всеки един от нашите преподаватели успя да запали искрата в децата. Те самите повишиха доста своята квалификация, а децата, участвайки в различни концерти, фестивали и състезания, показват видимо израстване и пълно отдаване на това, с което са решили да се занимават в свободното си време“, посочи Георги Анастасов.\r\nТони МИХАЙЛОВ", "date": "2018.02.17", "title": "Георги Анастасов, ЦПЛР „Васил Левски“ - Асеновград: И през 2018 година ще бъдем активна част от културния живот на общината и на цялата страна"}
{"url": "http://www.focus-news.net/news/2018/02/17/2489592/violeta-radeva-bchk-burgas-golyama-chast-ot-sluchaite-na-udavyane-v-moreto-sa-v-ohranyaemi-plazhove-izvan-rabotnoto-im-vreme.html", "text": "Голяма част от удавянията в море се случват в охраняеми плажове извън работното им време. Това каза за Радио „Фокус“ - Бургас Виолета Радева, директор на БЧК - Бургас по повод работната среща на водните спасители, която ще се проведе днес. По думите ѝ трябва да се работи за популяризиране опасностите при плуване и къпане. „Хората трябва да се съобразяват с указанията на водните спасители, с флаговата сигнализация и с всякаква информация, която им е предоставена от стопаните на плажовете. На всеки един плаж има информационни табели на няколко езика“, каза още Радева.\r\nПо статистика на МВР за миналата година в Бургаско са станали 42 удавяния, като 31 от тях са се случили в море. „Това е по-висок процент от предходните години. Причините основно са случаи, настъпили в резултат на неспазване сигнализацията, непознаване правилата за плуване и къпане, надценяване собствените възможности. Много голяма част от пострадалите са българите, има и чужди граждани. Затова един от апелите ще бъде как туристите да се съобразяват с указанията на водните спасители, защото те са хората, които могат да спасяват човешкия живот, но важен момент в тяхната работа е превенцията“, каза още Радева. По думите ѝ за по-малките плажове се намират по-лесно спасители. „Като цяло всяка година при нас се обучават над 1 500 души, през годините се натрупва резерв от спасители, но въпросът е доколко те ще бъдат мотивирани да работят. За 2017 година правеше впечатление, че се повиши интересът на някои спасители, които дълго време не са упражнявали професията, и това го свързваме основно с финансовите стимули“, добави Радева. По данни на спасители за миналата година най-високото заплащане е било 1 200 лева с осигурена нощувка и храна.\r\nМария РУСЕВА", "date": "2018.02.17", "title": "Виолета Радева, БЧК - Бургас: Голяма част от случаите на удавяне в морето са в охраняеми плажове извън работното им време"}
{"url": "http://www.focus-news.net/news/2018/02/17/2489593/reuters-prezidentat-na-iran-zayavi-che-stranata-mu-shte-prodalzhi-da-izpalnyava-zadalzheniyata-si-po-yadrenata-sdelka.html", "text": "Президентът на Иран Хасан Роухани заяви в събота, че страната му ще продължи да изпълнява задълженията си по сключената през 2015 година ядрена сделка между шестте световни сили и Техеран, предава Reuters.\r\n„Ще продължим да изпълняваме поетите задължения“, заяви иранският държавен глава, по време на мероприятие в индийската столица Ню Делхи, където е на посещение. “Смешно е да се пазариш, след като вече си подписал договор“, добави още той, визирайки исканията за промяна на ядрената сделка от президента на САЩ Доналд Тръмп.\r\nПревод и редакция:", "date": "2018.02.17", "title": "Reuters: Президентът на Иран заяви, че страната му ще продължи да изпълнява задълженията си по ядрената сделка"}
{"url": "http://www.focus-news.net/news/2018/02/17/2489586/top-channel-albaniya-bivshiyat-amerikanski-prezident-dzhordzh-bush-pozdravi-kosovo-po-sluchay-10-godini-ot-obyavyavane-na-nezavisimost.html", "text": "Бившият американски президент Джордж Буш (младши) поздрави Косово по случай 10 години от обявяване на независимостта от страна на Прищина, предава албанският телевизионен канал Top Channel. \r\nВ съобщение до косовските власти, Буш е заявил, че е бил „горд да приеме искането САЩ да признае Косово като суверена и независима държава“. „Най-добри пожелание на гражданите на Косово, които празнуват десетата годишна от декларацията на президента“ Фатмир Сейдиу“, пише още в съобщението. : Цанко Цолов", "date": "2018.02.17", "title": "Top Channel (Албания): Бившият американски президент Джордж Буш поздрави Косово по случай 10 години от обявяване на независимост"}
{"url": "http://www.focus-news.net/news/2018/02/17/2489594/pazardzhik-rabotilnitsa-za-izrabotvane-na-traditsionni-martenitsi-shte-se-provede-v-regionalniya-istoricheski-muzey.html", "text": "В Етнографската експозиция на Регионален исторически музей – Пазарджик за пореден път се организира работилница за изработване на традиционни мартеници. Това съобщиха за Радио „Фокус“ – Пазарджик от музея. Всеки желаещ да посети работилницата е необходимо да си носи червени и бели конци, прежда, вълна и мъниста, след което сам ще изработи мартеничка с помощта на специалистите - етнографи. Работилницата ще бъде отворена от 22 до 28 февруари 2018 година само в делничните дни от 10.00 до 16.00 часа. В рамките на мартенската работилница на 23 февруари от 10.00 часа ще се проведе демонстрация по изработване на плъстени мартенички (мокро плъстене на жива вълна).\r\nВаня НИКОЛОВА", "date": "2018.02.17", "title": "Пазарджик: Работилница за изработване на традиционни мартеници ще се проведе в Регионалния исторически музей"}
{"url": "http://www.focus-news.net/news/2018/02/17/2489596/valentin-sotirov-chitalishte-prosveta-selo-belasitsa-imame-nuzhda-ot-sredstva-za-remont-na-materialnata-ni-baza.html", "text": "Читалище „Просвета“ в село Беласица има нужда от средства за ремонт на материалната база. Това каза за Радио „Фокус“ - Пирин Валентин Сотиров, секретар на читалище „Просвета“ – село Беласица. По думите му сградите на повечето читалища в страната се нуждаят от ремонт, тъй като състоянието на базите им не е на високо ниво. „Това е проблем не само на читалище „Просвета“ – 1936 година. От моите наблюдения, които имам при посещения в други села, общини и области, навсякъде сградният фонд е почти плачевен“, добави секретарят. Сотиров добави, че основен ремонт на сградата е бил направен през 1986 година. Той е включвал подмяна на столове и поставяне на ламперия в салонното помещение. „Тогава читалището доби съвременен вид. За съжаление не можем да намерим пари за поддръжката на тази база“, каза Валентин Сотиров. Той коментира, че таванът на сградата е пробит и по този начин водата капе върху електрическото таблото. „Това застрашава читалищната база от пожари“, заяви Сотиров. Според него заради липсата на средства за ремонт, това което е направено до момента се руши от природата. „Преди години успяхме да направим подобрения с влагането на много средства, но днес не може да поддържаме базата“, добави Сотиров. Той подчерта, че единственият проблем с материалната база на читалищата в България е липсата на средства, които да се влагат в тях.\r\n\"Поддържаме развитието на самодейните си състави с помощта на Община Петрич. С част от средствата, които получаваме от Общината участваме във фестивали на територията на областта“, добави Сотиров. По думите му за популяризирането на пиринския фолклор, с които се занимават съставите към читалището, е необходимо взимането на участия във фестивали извън Община Благоевград, за да показват и развиват дейността си, която в момента е на много добро ниво. „За съжаление поради липса на пари не успяваме да развиваме фолклора както ни се иска и така той се губи. Според мен освен държавата едва ли някой друг може да ни помогне“, подчерта секретарят.\r\nКристина МИТКОВА", "date": "2018.02.17", "title": "Валентин Сотиров, читалище „Просвета“ – село Беласица: Имаме нужда от средства за ремонт на материалната ни база"}
{"url": "http://www.focus-news.net/news/2018/02/17/2489597/veliko-tarnovo-kmetat-na-svishtov-gencho-genchev-izdade-zapoved-za-propuskatelen-rezhim-pri-provezhdaneto-na-sportni-proyavi-na-stadion-akademik.html", "text": "Кметът на Свищов Генчо Генчев издаде заповед за осъществяване на контрол и пропускателен режим при провеждането на спортни прояви на стадион „Академик“ в града, съобщиха от Общината. Мерките се предприемат за предотвратяване на насилие и лошо поведение на зрителите преди, по време и след провеждане на спортни прояви, организирани на стадиона. Определена е спортна зона, в която да бъде осъществяван контролът. Тя включва целия поземлен имот от 37 776 кв. м, състоящ се от игрище, лекоатлетическа писта, трибуни и сграда за физкултурни нужди.\r\nЗабранява се предлагането на алкохолни напитки в спортната зона в деня на спортното мероприятие и до три часа след неговото приключване. Лица в нетрезво състояние или под влияние на наркотици следва незабавно да бъдат отстранявани от спортната зона.\r\nДо територията на спортната зона в дните на спортни мероприятия се допускат само лица и превозни средства, които притежават право на достъп. Правото на достъп се удостоверява с входен билет, служебен пропуск или покана. На територията на спортната зона не се допускат лица, които отказват да бъдат проверени;  лица, в които се открият предмети, чието внасяне на територията на спортната зона е забранено; лица в нетрезво състояние или под въздействие на наркотични или упойващи вещества; малолетни лица без пълнолетен придружител; лица с наложена принудителна административна мярка забрана за посещение на спортни мероприятия в страната и чужбина;\r\nЗаповедта е връчена на РУ – Свищов за сведение и изпълнение. Контролът по изпълнение на настоящата заповед е възложен на началника на РУ – Свищов.", "date": "2018.02.17", "title": "Велико Търново: Кметът на Свищов Генчо Генчев издаде заповед за пропускателен режим при провеждането на спортни прояви на стадион „Академик“"}
{"url": "http://www.focus-news.net/news/2018/02/17/2489582/aleksandar-vidinovski-kanal-5-i-opozitsiyata-i-vlastta-v-makedoniya-schitat-che-chlenstvoto-v-es-i-nato-sa-strategicheski-prioritet.html", "text": "И опозицията, и властта в Македония считат, че стратегическият приоритет на Македония е членството в ЕС и НАТО, но опозицията се съмнява, че с желанието да се стигне до тази цел се погазват основни принципи на функционирането на Република Македония. Това коментира в специално интервю за Агенция и Радио „Фокус“ Александър Видиновски, редактор в най-голямата частна македонска телевизия Канал 5. По думите му по отношение на Договора за добросъседство с България, опозицията също е считала, че той е в ущърб на Македония, но тези забележки вече са оттеглени. „Мисля, че всички разбраха, че за в бъдеще двете държави само ще спечелят от този договор. Ние можем да сменяме всичко, но съседите си няма как да сменим. Практически сме осъдени да живеем и работим заедно и от нас зависи доколко искаме и двете страни да вървят напред. България е вече член на ЕС, практически е и страна председател на Съвета на ЕС през тези шест месеца, а също е и член на НАТО. Македония не е и заради това  е длъжна да направи усилия, да намери компромис за всичките нерешени въпроси със съседите и да върви напред“, каза Видиновски. По думите му през последния месец македонското правителство за първи път е прекрачило донякъде червената линия, от която Македония не е можела  да отстъпи по спора за името с Гърция. „Натискът към правителството да се намери решение, което да не накърни македонската идентичност, не е само от опозицията, а и от интелектуалците в Македония, имайки предвид че става въпрос за един много сложен казус“, коментира Александър Видиновски и допълни, че страховете на хората са разбираеми.", "date": "2018.02.17", "title": "Александър Видиновски, Канал 5: И опозицията, и властта в Македония считат, че членството в ЕС и НАТО са стратегически приоритет"}
{"url": "http://www.focus-news.net/news/2018/02/17/2489601/varna-s-198-sa-se-uvelichili-noshtuvkite-v-oblastta-prez-dekemvri-2017-g-spryamo-dekemvri-2016-g.html", "text": "През декември 2017 г. в област Варна са функционирали 143 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщиха за Радио „Фокус“ – Варна от Териториално статистическо бюро – Североизток. Броят на стаите в местата за настаняване е 6 500, а на леглата – 14 100. В сравнение с декември 2016 година общият брой на местата за настаняване, функционирали през периода, нараства с 15.3%, а на леглата в тях – с 1.9%, сочи статистиката.\r\nОбщият брой на нощувките в областта във всички места за настаняване, регистрирани през декември 2017 г., е 55 200, или с 19.8% повече в сравнение със същия месец на предходната година, като най-голямо увеличение на нощувките се наблюдава в местата за настаняване с 1 и 2 звезди. От общия брой нощувки 34 800 са от български граждани, а 20 400 – от чужденци.\r\nПрез декември 2017 година в хотелите с 4 и 5 звезди са реализирани 70.7% от общия брой нощувки на чужди граждани и 37.6% – на българи. В местата за настаняване с 3 звезди са осъществени 30.4% от нощувките на български граждани и 17.1% – на чужденци, докато в останалите места за настаняване те са съответно 32.0 и 12.2%.\r\nМарияна ВАЛЕНТИНОВА", "date": "2018.02.17", "title": "Варна: С 19.8% са се увеличили нощувките в областта през декември 2017 г. спрямо декември 2016 г."}
{"url": "http://www.focus-news.net/news/2018/02/17/2489595/a1-on-makedoniya-ivitsa-dachich-sashto-ima-podarak-za-rozhdeniya-den-na-kosovo-burundi-e-priznala-nezavisimostta-mu.html", "text": "Министърът на външните работи и вицепремиер на Сърбия Ивица Дачич заяви, че и Бурунди е признала независимостта на Косово, предава скопският телевизионен канал “A1 On”.\r\n„Тези дни в Прищина бе отбелязана десетата годишнина от едностранното обявяване на независимостта на Косово и аз също искам да им дам подарък. Донесох нота от Министерството на външните работи на Бурунди, с която те признават независимостта на Косово“, заяви Дачич, по време на извънредна пресконференция.\r\nТой добави, че това показва колко е крехка независимостта на Косово и че списъкът от 116 държави, които я признават е фалшив.\r\nСръбският дипломат изказа благодарността си към Държавния департамент на САЩ  за изпратената поздравителна картичка по случай Деня на държавността на Сърбия и заяви, че американското правителство за първи път в официално изявление е припомнил за съюзническите отношения с балканската страна.\r\nПревод и редакция:", "date": "2018.02.17", "title": "„A1 On” (Македония): Ивица Дачич също има подарък за рождения ден на Косово: Бурунди е признала независимостта му"}
{"url": "http://www.focus-news.net/news/2018/02/17/2489599/prezident-rumen-radev-i-makedonskiyat-mu-kolega-george-ivanov-razgovaryaha-s-predstaviteli-na-stopanskite-kamari-na-dvete-darzhavi.html", "text": "През втория ден от визитата си в Република Македония българският президент Румен Радев и македонският му колега Георге Иванов разговаряха с представители на стопанските камари на двете държави. Това съобщиха от прессекретариата на държавния глава. По-късно през деня българският държавен глава се срещна с председателя на Събранието на Република Македония Талат Джафери.", "date": "2018.02.17", "title": "Президент Румен Радев и македонският му колега Георге Иванов разговаряха с представители на стопанските камари на двете държави"}
{"url": "http://www.focus-news.net/news/2018/02/17/2489583/reuters-sergey-lavrov-opredeli-obvineniyata-za-ruska-namesa-na-amerikanskite-prezidentski-izbori-kato-prazni-prikazki.html", "text": "Руският външен министър Сергей Лавров определи обвиненията за руска намеса на американските президентски избори като „празни приказки“, съобщава Reuters. Коментарът на московския първи дипломат е направен по време на неговото обръщение на Мюнхенската конференция по сигурността, в рамките на което Лавров разкритикува и обвиненията срещу 13 руснаци и три руски фирми, които бяха обявени в петък от специалния прокурор по делото за предполагаема руска намеса на президентските избори в САЩ Робърт Мюлер.\r\nРусия неколкократно отрича да се е месила във вота, като Лавров подчерта в събота, че „докато не видим реални факти, всичко друго са празни приказки“. : Цанко Цолов", "date": "2018.02.17", "title": "Reuters: Сергей Лавров определи обвиненията за руска намеса на американските президентски избори като „празни приказки“"}
{"url": "http://www.focus-news.net/news/2018/02/17/2489603/zasilvane-na-satrudnichestvoto-mezhdu-es-i-nato-razvitieto-na-otbranitelnite-sposobnosti-na-es-i-kiber-zashtita-obsadiha-uchastnitsite-v-interparlamentarnata-konferentsiya-v-sofiya.html", "text": "Засилване на сътрудничеството между ЕС и НАТО и по-нататъшното развитие на отбранителните способности на ЕС, кибер защита и старегическите комуникации обсъдиха участниците в Интерпарламентарната конференция за Общата външна политика за сигурност и Общата политика за сигурност и отбрана в София. Това съобщиха от пресцентъра на Народното събрание.\r\nПредседателят на Комисията по отбрана на Народното събрание ген. Константин Попов отбеляза, че се очаква кординираният годишен преглед на отбраната и планът за развитие на способностите да помогне за укрепване на отбранителните способностите и за идентифициране на нови области за съвместни проекти в рамките на ПЕСКО /Постоянно структурирано сътрудничество в областта на отбраната/. \r\nПродължава работата по Европейския фонд за отбрана и приемането на регламента за Европейската програма за развитие на отбранителна индустрия  (EDIDP), които ще създадат възможност на всички държави- членки да участват в различни проекти, посочи ген. Попов. Той допълни, че трябва да бъдат създадени стимули за участие на малки и средни предприятия. \r\nВ контекста на съвременните предизвикателства пред сигурността кибер защитата и стратегическите комуникации добиват все по-голямо значение, отбеляза още председателят на Комисията по отбрана на Народното събрание. \r\nДиректорът на дирекция „Управление и планиране при кризи“ на Европейската служба за външна дейност Габор Иклоди заяви, че по-голямата интеграция по въпросите на отбраната и подобряването на сътрудничеството ще помогнат да се засили европейската отбранителна способност. В по-широк аспект това ще има и ефект на засилване на доверието на нашите общества в тези процеси, добави той. \r\nПо думите на Габор Иклоди днес политическото внимание отново е насочено към отбраната и тя е напред в дневния ред на Европа. Той отбеляза, че от края на миналата година съществува Постоянно структурирано сътрудничество в областта на отбраната (ПЕСКО) и държавите, които участват в него, имат законодателна обвързаност и са задължени да увеличат разходите си за отбрана. Според него трябва по-добре да се разходват средствата за отбрана, защото тяхната полезност ще бъде ограничена, ако няма политическа воля. \r\nДнес живеем в различен свят и взаимоотношенията ни с НАТО са много по-практични, по-прагматични през последните години, добави директорът на дирекция „Управление планиране при кризи“ на Европейската служба за външна дейност. Ние трябва да обединим усилията си, за да можем да предоставим ефективна подкрепа на нашите членове и на нашите съюзници, отбеляза още Габор Иклоди. \r\nЗаместник-ръководителят на Европейския център за политическа стратегия и бивш министър на отбраната на Румъния Михнеа Моток припомни тезата на председателя на Европейската комисия Жан-Клод Юнкер, че европейската отбрана и защита трябва да влезе в политическия дневен ред на ЕС. Неговото изказване доведе до създаването на пакет от мерки, които сериозно изградиха бъдещето на отбраната на Европа, подчерта Михнеа Моток. Според него е важно да се обсъди участието на правителствата и на отбранителната индустрия за по-задълбоченото сътрудничество в областта на отбраната. Това, от което имаме нужда, не е непременно пари и повече пари, защото тези финанси могат да бъдат неправилно разпределени, уточни Михнеа Моток. Необходимо е да се проучи дефицитът в европейските отбранителни способности и да се помисли по какъв начин да бъде избегнат, смята той. \r\nТрябва да съсредоточим усилията си върху една от много сериозните области на отбраната – кибер отбраната, защото тя представлява заплаха, на която тепърва трябва да се даде стратегически отговор, подчерта Михнеа Моток. Кибер и хибридната заплаха засягат всички страни в и извън ЕС, никой частен или публичен сектор не е защитен от тях, добави той. \r\nБившият министър на отбраната на България и бивш посланик на страната в НАТО Бойко Ноев отбеляза, че страните от ЕС са изправени пред сериозни заплахи като миграция, тероризъм, кибер атаки и хибридна война. Това са проблеми, които трябва да бъдат разрешени и мерките трябва да бъдат действени, подчерта той. Според Бойко Ноев ЕС трябва да задълбочи стратегическото партньорство и сътрудничество с НАТО, трябва да се дадат нови възможности на операциите на НАТО в Европа и трябва да се разшири сътрудничеството не само с НАТО, но и със САЩ, Обединеното кралство, Турция и някои други държави. \r\nУбеден съм, че имаме нужда от „член 5-ти“ на ЕС, да, в нашия договор има подобен член, но той трябва да бъде обогатен и към него да бъде добавена такава формулировка, която да включва социалните проблеми и икономическия живот, посочи Бойко Ноев. Трябва да бъдем по-решителни, когато обещаваме помощ в областта на сигурността, добави той. \r\nБившият министър на отбраната проф. Тодор Тагарев посочи, че стремежът към по-силна и повече европейска отбрана изисква обществена подкрепа и тя трябва да бъде устойчива. По думите му трябва да се осигури редовен годишен преглед на участието и приноса на държавите-членки и, ако се установи, че една или повече от тях не допринасят или са изключени от някакъв компонент на европейската отбрана, Европейският парламент може да приеме политики и да насърчава балансиран и по-равнопоставен принос на всяка държава-членка. \r\n За ефективното сътрудничество на ЕС с НАТО трябва да координираме своите процедури и планиране, но също така трябва да подобряваме сътрудничеството в различни области по отношение на роли и развитие на способностите за отбрана в рамките на ЕС и НАТО, отбеляза проф. Тагарев. Той посочи, че от европейските сили се иска да играят все по-разширени роли - да пазят от терористични операции, да охраняват границите, при масови безредици, за осигуряване на кибер защита на критични елементи от инфраструктурата, осигуряване на стратегически комуникации. Според него непрекъснато разчитане на военните за изпълнение на тези роли може да има негативен ефект върху правоохранителните органи, както и върху други единици. \r\nПо-рано участниците в Интерпарламентарната конференция участваха в работни семинари по различни теми. \r\nДискусията в рамките на работния семинар „Стратегическа енргийна и транспортна свързаност на западните Балкани“ обобщи  председателят на Комисията по външна политика на Народното събрание в периода 1997 – 2001 г. Асен Агов. На нея е било отбелязано, че много от хората на 40-годишна възраст искат да напуснат държавите от Западните Балкани, защото не виждат добри перспективи. Енергийната свързаност на държавите от този регион не е просто стратегическа цел, нейното осъществяване ще улесни живота на всички потребители в тези страни, е било посочено по време на обсъждането. Било е подчертано, че транспортните връзки между балканските държави не са добре развити, а те са основен фактор за растежа на икономиката и търговията и за разкриването на нови работни места. \r\n Президентът на Атлантическия клуб в България и външен министър на страната в периода 2001-2005 г. Соломон Паси обобщи дискусията в работния семинар „Отношенията между ЕС и Китай“. Необходимо е да се задълбочи сътрудничеството между ЕС и Китай по много въпроси, е било отбелязано по време на обсъждането. Участниците в семинара са се обединили около становището, че е необходимо ЕС да вложи усилие за организиране и участие в създаването на съвет Китай – ЕС.", "date": "2018.02.17", "title": "Засилване на сътрудничеството между ЕС и НАТО, развитието на отбранителните способности на ЕС и кибер защита обсъдиха участниците в Интерпарламентарната конференция в София"}
{"url": "http://www.focus-news.net/news/2018/02/17/2489605/kardzhali-v-obshtinskata-izbiratelna-komisiya-sa-postapili-signali-za-agitatsiya-v-denya-za-razmisal-predi-chastichnite-mestni-izbori-v-selo-zvinitsa.html", "text": "В Общинската избирателна комисия в Кърджали са постъпили сигнали за агитация в деня за размисъл преди частичните местни избори в село Звиница. Това съобщи за Агенция „Фокус“  от Общинската избирателна комисия (ОИК) в Кърджали. От комисията не могат да установят сигналите, тъй като са били получени по телефона. Изборните материали за частичните местни избори в кметствата Звиница и  Енчец ще бъдат раздадени на секционните избирателни комисии в 16.00 часа. \r\nДеница КИТАНОВА", "date": "2018.02.17", "title": "Кърджали: В Общинската избирателна комисия са постъпили сигнали за агитация в деня за размисъл преди частичните местни избори в село Звиница"}
{"url": "http://www.focus-news.net/news/2018/02/17/2489604/sofiya-tir-e-izlyazal-ot-patnoto-platno-na-26-km-ot-am-trakiya-v-posoka-plovdiv.html", "text": "ТИР е излязъл от пътното платно на 26 км от АМ „Тракия“ в посока Пловдив. Това съобщиха за Агенция „Фокус“ от пресцентъра на МВР. При инцидента няма пострадали, движението в района се осъществява нормално.", "date": "2018.02.17", "title": "София: ТИР е излязъл от пътното платно на 26 км от АМ „Тракия“ в посока Пловдив"}
{"url": "http://www.focus-news.net/news/2018/02/17/2489606/dzhema-grozdanova-komisiya-po-vanshna-politika-pokazahme-che-postiganeto-na-obsht-podhod-v-oblastta-na-vanshnata-politika-i-garantiraneto-na-sigurnostta-na-es-e-vazmozhno.html", "text": "С приемането на заключителния документ на Интерпарламентарната конференция за Общата външна политика и политика за сигурност и Общата политика за сигурност и отбрана отправяме ясно послание като парламентаристи, че постигането на общ подход в областта на външната политика и гарантирането на сигурността на Съюза е възможно. Това заяви председателят на Комисията по външна политика Джема Грозданова, съобщиха от пресцентъра на ПП ГЕРБ. Тя представи пред участниците изявлението, прието с консенсус от ръководителите на парламентарни делегации на комисиите по външна политика и по отбрана на държавите членки на ЕС, на заключителната сесия на конференцията. Двудневният форум, на който домакини са Комисиите по външна политика и отбрана в 44-тото народно събрание, е второто събитие от парламентарното измерение на Българското председателство на Съвета на ЕС. \r\nДжема Грозданова отбеляза, че позициите, изразени в документа, засягат основните теми, обект на дебат по време на конференцията и очертават основните послания на парламентаристите за развитието на външна политика на ЕС. „Радвам се, че успяхме да постигнем консенсус по широк кръг от въпроси в областта на общата външна политика и политика за сигурност на ЕС. Финалният документ, който приехме, обхваща прилагането на Глобалната стратегия на ЕС за външна политика и сигурност и ускоряването на реформите в контекста на европейската перспектива на страните от Западните Балкани. В него е заложена и общата политика за сигурност и отбрана, политиките на ЕС в Черноморския регион и сътрудничество със страните от Източното партньорство, както и необходимостта от насърчаване на мирния процес в Средиземноморието“, заяви Джема Грозданова.\r\nВ приетия с консенсус заключителен документ ръководителите на парламентарните делегации на комисиите по външни работи и по отбрана на държавите членки на ЕС и Комисията по външни работи на ЕП се обединяват около разбирането, че ЕС следва да поеме повече отговорност на международната сцена, да говори с един глас и да мобилизира ресурси в изпълнение на стратегическите си приоритети. Според Джема Грозданова дебатите, проведени в рамките на Интерпарламентарната конференция за Общата външна политика и политика за сигурност и Общата политика за сигурност и отбрана, символизират ключовата роля на националните парламенти при формулиране на приоритетите на външната политика на ЕС и следва да насърчат държавните ръководители на страните-членки за постигане на съгласие в тази област.", "date": "2018.02.17", "title": "Джема Грозданова, Комисия по външна политика: Показахме, че постигането на общ подход в областта на външната политика и гарантирането на сигурността на ЕС е възможно"}
{"url": "http://www.focus-news.net/news/2018/02/17/2489600/dots-kostadin-nushev-v-zhivota-na-dyado-dobri-ima-elementi-na-nestyazhatelstvo-palomnichestvo-i-na-duhovna-prozorlivost.html", "text": "В живота на Дядо Добри има някои елементи на нестяжателство, паломничество и на духовна прозорливост. Това каза богословът доц. Костадин Нушев в интервю за Агенция „Фокус“ за възможността Дядо Добри да бъде канонизиран за светец. „Не мога да кажа дали при него може да се разпознае тази висока степен на аскетично духовно споднижничество, която я има при юродивите. Според него дали това ще влезе в неговия образ трябва да бъде решено от църквата. „Чухме мнението на някои духовници, че Дядо Добри е извършил дела на дарителство и дори беше наречен безсребърник, т-е. човек, който е показал подвига на дарителството и на самопожертвуванието на определени материални блага. Също така има някои особености в неговия живот, които  посочват, че той е бил праведен човек, изповедник на вярата. Църквата събира всички тези свидетелства, за да оформи образа на съответния Божи угодник и да пристъпи след определено време на изучаване и събиране на свидетелства към неговото прославяне към светец. Ще трябва да мине този период, за да може свидетелствата на вярващите и на светостта да бъде твърдо и непоколебимо, за да може всички в съгласие и консенсус да приемат тези факти, данни и обстоятелства. Така почитта на църквата ще бъде ясно засвидетелствана“, коментира богословът. \r\nДеница КИТАНОВА", "date": "2018.02.17", "title": "Доц. Костадин Нушев: В живота на Дядо Добри има елементи на нестяжателство, паломничество и на духовна прозорливост"}
{"url": "http://www.focus-news.net/news/2018/02/17/2489608/pazardzhik-uchilishtata-ot-oblastta-predlagat-obuchenie-po-8-novi-profesii-i-spetsialnosti.html", "text": "За учебната 2018/2019 г. ще се предложи обучение по 8 нови за отделните училища професии и специалности, като по три от тях – „Монтьор по автоматизация“ (ПГПТ – Пазарджик), „Съдебен служител“ (ПГИМ – Пазарджик) и „Аниматор в туризма“ (ПГ „Аксаков” – Пазарджик) до момента в региона не се е реализирало професионално обучение. Това съобщи за Радио „Фокус“ – Пазарджик Мария Ловчинова от Областната администрация. В училищата СУ „Ал. Иванов - Чапай” - Белово и СУ „Св. Кл. Охридски” – Ракитово за следващата учебна година е заявен план-прием само за професионално обучение по нови за училищата професии, съответно „Системен програмист” (СУ – Белово), „Монтьор на транспортна техника” и „Фризьор”( СУ – Ракитово). Всички предложения на директорите за прием по нови професии са подкрепени от местния бизнес, като са постигнати договорености за провеждане на практиките в реална работна среда и модернизация на наличната база и техника за нуждите на обучението по съответната професия и специалност.\r\nВаня НИКОЛОВА", "date": "2018.02.17", "title": "Пазарджик: Училищата от областта предлагат обучение по 8 нови професии и специалности"}
{"url": "http://www.focus-news.net/news/2018/02/17/2489598/protothema-balgariya-s-preduprezhdenie-kam-makedoniya-otnosno-spora-za-imeto.html", "text": "Президентът на България Румен Радев заяви, че страната му би приветствала решаването на спора за името на Македония между Атина и Скопие, но предупреди, че новото име на бившата югорепублика не трябва да съдържа скрити териториални претенции към българска територия, пише електронното издание на гръцкия вестник Protothema.\r\nБългарският президент направи това изявление пред репортерите след срещата с македонския си колега Георге Иванов в Скопие.\r\nОт гръцкото издание припомнят, че преди време българските националисти (ВМРО – бел. ред.) са обвинили Гърция, че се опитва да узурпира името „Македония“, като посочват изказване на българския военен министър Красимир Каракачанов, в което той изказва мнение, че София също има права над историческия термин „Македония“.\r\nПревод и редакция:", "date": "2018.02.17", "title": "Protothema: България с предупреждение към Македония относно спора за името"}
{"url": "http://www.focus-news.net/news/2018/02/17/2489587/dots-georgi-yordanov-bsp-veche-se-misli-i-za-privatizatsiya-na-darzhavnite-bolnitsi-ne-samo-na-obshtinskite.html", "text": "Вече се мисли и за приватизация на държавните болници, не само на общинските. Това каза заместник-председателят на Здравната комисия към Народното събрание и народен представител от ПГ на „БСП за България“ доц. Георги Йорданов в интервю за Агенция „Фокус“. „Искам да спомена един интересен факт. Варненският медицински университет е изявил желание да придобие собствеността на Варненската университетска болница „Св. Марина“ и министърът на здравеопазването казва, че няма никакъв проблем, да си направят оферта и да си я купят. Тези неща преобръщат нашето разбиране за българската здравна система. Вероятно в следващите месеци ще имаме остри пререкания в Народното събрание, защото лишаването на държавата от основни инструменти в управлението на здравната система според нас ще доведе до нейния крах и рухване. Това ще се отрази в крайна сметка на българските пациенти“, коментира заместник-председателят на Здравната комисия към парламента. Според него трябва да се спомене защо общинските болници започват процес на приватизация и как там Министерство на здравеопазването ще реализира достъпа до медицинска помощ. „От отговорите на въпросите, които задаваме на Министерството разбираме, че никой не мисли за осигуряване на достъп до медицинска помощ. Счита се, че приватизацията и загиването на общинските болници е дело само на общинските съвети“, каза доц. Йорданов. По думите му вече се мисли и за приватизация на държавните болници, не само на общинските. \r\nДеница КИТАНОВА", "date": "2018.02.17", "title": "Доц. Георги Йорданов, БСП: Вече се мисли и за приватизация на държавните болници, не само на общинските"}
{"url": "http://www.focus-news.net/news/2018/02/17/2489609/pleven-v-oik-gulyantsi-e-postapila-zhalba-za-izvarshen-ot-politsiyata-obisk-v-doma-na-predstavitel-na-edna-ot-partiite-uchastvashti-v-chastichnite-kmetski-izbori-v-s-brest.html", "text": "В Общинската избирателна комисия (ОИК) в Гулянци е постъпила жалба за извършен от полицията обиск в дома на представител на една от партиите, участващи в частичните кметски избори в с. Брест. Това става ясно от справка на сайта на ОИК- Гулянци. Жалбата е подадена днес, в деня за размисъл преди вота. В нея се твърди, че тази сутрин служители на МВР са извършили обиск в дома на жител на с. Брест, който е упълномощен представител на една от партиите, които участват в изборите за кмет на кметството.\r\nВ жалбата се твърди, че с извършения обиск от страна на МВР се оказва натиск върху представителя партията в с. Брест, неговото семейство и други граждани във връзка с предстоящите частични избори за кмет на населеното място и е направено искане ОИК-Гулянци да осигури свободно и независимо упражняване на избирателните права на гражданите на Брест.\r\nВъв връзка с постъпилата жалба от ОИК е изпратено писмо до Районна прокуратура Никопол с искане да даде информация за причините поради които са били предприети действия от страна на МВР. От Районната прокуратура са информирали, че причина за предприети действия на МВР е провеждащо се разследване по досъдебно производство №42/2018 г. по чл. 167 ал.2 от НК - злоупотреба с изборни права.\r\nСлед извършената проверка на изнесените оплаквания ОИК Гулянци остави без уважение подадената до Комисията жалба, тъй като намира, че действията на правоохранителните органи  по някакъв начин да нарушават конституционните права на гражданите в с.Брест да упражнят свободно и по съвест избирателното си право.", "date": "2018.02.17", "title": "Плевен: В ОИК-Гулянци е постъпила жалба за извършен от полицията обиск в дома на представител на една от партиите, участващи в частичните кметски избори в с. Брест"}
{"url": "http://www.focus-news.net/news/2018/02/17/2489607/prezidentat-rumen-radev-biznesat-v-balgariya-i-republika-makedoniya-tryabva-da-ima-yasno-opredeleni-obshta-viziya-i-strategiya.html", "text": "Бизнесът в България и Република Македония трябва да има ясно определени обща визия и стратегия, за да растат стокообменът и благосъстоянието на гражданите от двете страни на границата. Това заяви държавният глава Румен Радев на среща с представители на стопански камари от Република България и Република Македония в Скопие, съобщиха от прессекретариата на държавния глава. Държавният глава е на двудневно официално посещение в Република Македония по покана на своя колега Георге Иванов. \r\nВ рамките на визитата на Румен Радев беше подписан Меморандум за сътрудничество между Македоно-българската стопанска камара и Българо-македонската търговска палата. Представителите на бизнес организациите, придружаващи държавния глава, договориха с македонските си колеги подписването на Меморандум за разбирателство между Агенцията за насърчаване на малките и средни предприятия и Инвест Македония. \r\n“Много се радвам, че имаме вече политическо доверие на най-високо ниво. Това е предпоставка за бъдещите успехи на нашите предприемачи”, каза президентът по време на форума. \r\nКато неизменни предпоставки за икономически растеж и ръст на чуждестранните инвестиции на България и Република Македония президентът Радев определи сигурността във вътрешен и външен план, добросъседските отношения в региона и волята за инвестиране на усилия във високи технологии и иновации. \r\n“Много е важно да развиваме сътрудничеството си в дългосрочни и перспективни производства. Отвореността към чуждестранни инвестиции и навлизането на повече нови предприятия на пазара спомагат и за създаването на по-добър модел на функциониране на цялото общество”, заяви държавният глава и добави, че процъфтяващият честен бизнес налага нови стандарти за по-строга борба с корупцията. \r\nНа срещата с бизнеса Румен Радев изрази и готовността на България да обмени своя опит в усвояването на европейски фондове със Скопие и увери, че страната ни ще подкрепя проектите за инфраструктурна, дигитална и транспортна свързаност, която да улесни икономическата дейност от двете страни на границата.", "date": "2018.02.17", "title": "Президентът Румен Радев: Бизнесът в България и Република Македония трябва да има ясно определени обща визия и стратегия"}
{"url": "http://www.focus-news.net/news/2018/02/17/2489602/kathimerini-turtsiya-narushava-sistemno-mezhdunarodnoto-pravo-spored-govoritel-na-gratskoto-mvnr.html", "text": "Говорителят на Министерството на външните работи на Гърция Александрос Гениматас  обвини Анкара, че нарушава системно международното право и призова служителите на турското правителство да се придържат към европейските политически норми, предава електронното издание на гръцкия вестник Kathimerini.\r\nИзявлението на гръцкия дипломат дойде в отговор на коментарите на говорителя на турското МВнР Хами Аскьой, че гръцкият външен министър Никос Коцияс е възприел „немиролюбив“ подход по отношение на възникналото напоследък напрежение между Турция и Гърция в Егейско море. Гениматас бе категоричен, че „Турция системно нарушава международното право и постоянно преминава червените линии. А, когато бъде призована да се вразуми, тя се оплаква и реагира неадекватно“.\r\nДипломатът добави ,че „Гърция е страна, която действа трезво, отговорно и мирно. И това е елемент от нейната сила. Тя настоява разрешаване на конфликтите с мирни средства и чрез диалог, като този подход съответства на съвременната европейска политическа култура, която Турция трябва да възприеме. А още по-важно е, тя да уважава международните норми и регулациите в Егейско море“.\r\nПревод и редакция:", "date": "2018.02.17", "title": "Kathimerini: Турция „нарушава системно международното право“, според говорител на гръцкото МВнР"}
{"url": "http://www.focus-news.net/news/2018/02/17/2489591/sergey-lavrov-rusiya-e-gotova-za-ravnopravno-partnyorstvo-s-es-i-sasht.html", "text": "Русия е готова за равноправно партньорство с Европейския съюз и САЩ, заяви министърът на външните работи на Руската Федерация Сергей Лавров, цитиран от РИА Новости.\r\n„Русия е открита за равноправно, взаимноуважително, основано на баланса на интересите партньорство с ЕС насочено към намирането на ефективни отговори на предизвикателствата на днешния ден. Готови сме да градим отношения на същите принципи и със САЩ и всички други страни“, заяви Лавров, по време на изказването си на Мюнхенската конференция по сигурността.\r\nПревод и редакция:", "date": "2018.02.17", "title": "Сергей Лавров: Русия е готова за равноправно партньорство с ЕС и САЩ"}
{"url": "http://www.focus-news.net/news/2018/02/17/2489612/vasil-nikolov-organizator-na-protestite-vav-veliko-tarnovo-nyamame-signali-za-nasilie-nad-detsa-v-detskite-gradini-ot-grada.html", "text": "Нямаме сигнали за насилие над деца в детските градини във Велико Търново. Това съобщи Васил Николов, председател на Национален инициативен комитет за качествена и иновативна образователна система и главен организатор на протестите срещу насилието в учебните заведения, предаде репортер на Радио „Фокус“ – Велико Търново. Николов посочи, че има подадени сигнали от Велико Търново, но те са за друг тип нарушения в детските градини и не са свързани с посегателството над деца. Той добави, че тези сигнали не са подкрепени със сериозни доказателства и по тази причина не са разгласявани. „Когато имаме сигнал за насилие, дори и само да се съмняваме в това, никой да не се съмнява, че ние веднага бихме се опитали да установим така ли е или не е. Ако имаме груби сигнал за детско насилие ние веднага ще си изпълним задълженията по Член 7 от Закона за закрила на детето. Ние сме задължени да информираме, ако има дете в риск“, добави Васил Николов.\r\nНадежда КРЪСТЕВА", "date": "2018.02.17", "title": "Васил Николов, организатор на протестите във Велико Търново: Нямаме сигнали за насилие над деца в детските градини от града"}
{"url": "http://www.focus-news.net/news/2018/02/17/2489614/stara-zagora-po-initsiativa-na-deputata-ot-gerb-radostin-tanev-mladezhi-ot-oblastta-poluchiha-saveti-kak-da-razpoznayat-populizma-i-falshivite-novini.html", "text": "Днес се проведе се втора част на форума „Смяна на местата – младите реагират“ - инициатива на народния представител от ГЕРБ - Стара Загора Радостин Танев, която има за цел да изгради гражданска позиция у младите хора от областта. Това съобщиха от пресцентъра на ПП ГЕРБ. „В първата част, която проведохме с участниците през януари, заложихме повече на теория, защото темата ни бе „Местното самоуправление“, а днес поставихме акцент на практическите знания и умения“, каза депутатът. „Младите хора имат нужда да вярват в своите способности, но голяма част от тях имат притеснение да говорят пред публика и да защитава тези пред група хора. Това, че на втория модул на форума се включиха още повече участници, за мен говори, че инициативата, която стартирах, е полезна, а това е най-важното. Темите, които засегнахме – популизъм, фалшиви новини, медии, са неразделна част от обществото ни, не само в политиката, но и в ежедневието“, заяви Танев.\r\nБлизо 50 младежи от Стара Загора, Раднево и Казанлък се срещнаха днес с експертите по медии и реклама Венета Асенова, Милена Желева, Здравко Георгиев и Илко Груев. Те разкриха пред младите хора тайните на успешното представяне по време на интервю в радио и телевизия, както и как да имат подходящо поведение, за да спечелят околните. Интерес предизвикаха техниките за справяне с притеснението пред камера и как да не се „гълта“ реч пред микрофон. Темата за свободата на медиите, цензурата, самодисциплината на журналистите и публичните фигури предизвика интересен дебат. Симулативна игра постави младежите в ситуация на защитаване на теза пред камера.\r\nПолитологът д-р Георги Георгиев говори с примери от работата си за популизъм и статукво. Типовете изказвания, общото между любовта и даването на „празни“ обещания в живота и политиката, както и как се прави от муха слон успяха да научат младежите.\r\nФалшивите новини са слуховете, на които никой не обръщаше внимание преди. Сега обаче си имаме социални мрежи и се започна вярване на всичко написано. С тези думи започна разговора си с младите хора един от най-добрите разследващи журналисти у нас – Васил Иванов. „Заглавията продават, безспорно, но винаги проверявайте кой казва новината, къде я казва и как“, подчерта той.\r\nТретата част на младежкия форум ще бъде през март, а тогава участниците ще имат възможност да се запознаят с принципите на изпълнителната и законодателна власт, както и европейските принципи за управление, споделиха от екипа на форум „Смяна на местата“.", "date": "2018.02.17", "title": "Стара Загора: По инициатива на депутата от ГЕРБ Радостин Танев, младежи от областта получиха съвети как да разпознаят популизма и фалшивите новини"}
{"url": "http://www.focus-news.net/news/2018/02/17/2489610/redzhep-taiyp-erdogan-priblizhavame-se-kam-pobedata-v-afrin-s-vseki-izminal-den.html", "text": "Президентът на Турция Реджеп Таийп Ердоган заяви в събота, че страната му се приближава към победа в провежданата операция в северозападния сирийски район Африн с всеки изминал ден, предава Anadolu Agency.\r\nТурският президент направи това изявление пред голямо множество, събрало се на регионалния партиен конгрес на управляващата Партия на справедливостта и развитието в Афионкархисар.\r\nТой е уверен, че Турция „се приближава към победата с всеки изминал ден“. Ердоган припомни също, че една от основните цели на операцията е да върне в родината им 3 милиона сирийски бежанци. Според думите на турския държавен глава, към момента, турската армия е овладяла 300 кв км в сирийския кюрдски район.\r\nПревод и редакция:", "date": "2018.02.17", "title": "Реджеп Таийп Ердоган: Приближаваме се към победата в Африн с всеки изминал ден"}
{"url": "http://www.focus-news.net/news/2018/02/17/2489618/plovdiv-chetirima-siriyski-grazhdani-bez-dokumenti-sa-zadarzhani-pri-spetsializirana-politseyska-operatsiya-v-rayona-na-km-133-ot-am-trakiya.html", "text": "Четирима сирийски граждани без документи са задържани при специализирана полицейска операция в района на км 133 от АМ „Тракия“. Това съобщи за Радио „Фокус“ – Пловдив говорителят на Областната дирекция на МВР. Операцията е осъществена към 18.00 часа вчера. Според подадената информация, в района на 133 км, в посока София, е спрян лек автомобил „Дачия“ с 44-годишен шофьор от Любимец. Установено е, че в колата пътуват четирима чужденци без документи за самоличност, по техни думи - сирийски граждани. За случая е уведомена Районната прокуратура, образувано е досъдебно производство. С полицейски заповеди четиримата чужденци и водачът на автомобила са задържани за срок от 24 часа. \r\nТони МИХАЙЛОВ", "date": "2018.02.17", "title": "Пловдив: Четирима сирийски граждани без документи са задържани при специализирана полицейска операция в района на км 133 от АМ „Тракия“"}
{"url": "http://www.focus-news.net/news/2018/02/17/2489619/tass-sergey-lavrov-e-obsadil-razvitieto-na-rusko-gratskite-otnosheniya-s-lidera-na-nova-demokratsiya-kiriyakos-mitsotakis.html", "text": "Министърът на външните работи на Русия Сергей Лавров и лидерът на най-голямата гръцка опозиционна партия „Нова Демокрация“ Кириякос Мицотакис са обсъдили в събота перспективите за развитие на гръцко-руските отношения. Това съобщиха в събота от руското външно ведомство, предава ТАСС.\r\nДвамата са се срещнали в рамките на Мюнхенската конференция за сигурността, като „в хода на разговорите са обсъдени състоянието и перспективите на развитие на гръцко-руските отношения“, като в съобщението се добавя, че страните са обменили мнения и по регионални въпроси от взаимен интерес.\r\nПревод и редакция:", "date": "2018.02.17", "title": "ТАСС: Сергей Лавров е обсъдил развитието на руско-гръцките отношения с лидера на „Нова Демокрация“ Кириякос Мицотакис"}
{"url": "http://www.focus-news.net/news/2018/02/17/2489617/predsedatelyat-na-ns-tsveta-karayancheva-shte-prisastva-v-lovech-na-tarzhestvenata-zarya-proverka-po-povod-145-godini-ot-gibelta-na-vasil-levski.html", "text": "Председателят на Народното събрание Цвета Караянчева ще присъства в Ловеч на тържествената заря-проверка по повод 145 години от гибелта на Васил Левски. Това съобщиха от пресцентъра на Народното събрание. Проверката ще бъде на 18 февруари 2018 г. в 18.30 часа. \r\nПредседателят на парламента ще приеме почетния строй и ще произнесе слово.", "date": "2018.02.17", "title": "Председателят на НС Цвета Караянчева ще присъства в Ловеч на тържествената заря-проверка по повод 145 години от гибелта на Васил Левски"}
{"url": "http://www.focus-news.net/news/2018/02/17/2489615/dots-kostadin-nushev-mnozhestvoto-na-poklonenieto-na-dyado-dobri-e-edin-ot-znatsite-za-nalichie-na-tsarkovna-pochit-no-e-nachalen-etap.html", "text": "Множеството на поклонението на Дядо Добри е един от знаците за наличие на църковна почит, но е начален етап. Това каза богословът доц. Костадин Нушев в интервю за Агенция „Фокус“ за възможността Дядо Добри да бъде канонизиран за светец. По думите му очевидно Дядо Добри е разпознат от вярващия народ като носител и въплащаващ определени християнски добродетели и определена степен на праведност. „Това е един от знаците за наличие на църковна почит, но това е начален етап, върху който трябва да продължи изграждането на неговия образ. Това трябва да стане отново чрез свидетелството на вярващия Божи народ и чрез санкцията на духовната йерархия на епископата и на висшата църковна управа на нашата поместна афтокефална църква“, коментира богословът. „Когато завърши земният живот на някой християнин, църквата дава своето свидетелство за неговия жизнен път. Както  чухме и от Неговото светейшество българският патриарх Неофит и всички духовници, които са познавали този праведен старец, според делата, които е вършил е засвидетелствал своето благочестие и праведен живот. За да се пристъпи към някаква форма на канонизиране или обявяване на даден Божи угодник и праведник като светец, е необходимо църквата много внимателно да изследва живота и делата му, както и да измине определен период от време, в който да се види и почитта към този праведен християнин. Трябва да се види и дали има някакви изключителни свидетелства, знамения, свързани със специалното присъствие на Божията сила и благодат. Ако се намерят достатъчно свидетелства за свят живот, които са свързани с определени дела, извършени приживе или след земната кончина на този Божи угодник, тогава вече се преценява как той да бъде канонизиран и почитан от вярващите и в каква категория на светец“, допълни доц. Нушев. \r\nДеница КИТАНОВА", "date": "2018.02.17", "title": "Доц. Костадин Нушев: Множеството на поклонението на Дядо Добри е един от знаците за наличие на църковна почит, но е начален етап"}
{"url": "http://www.focus-news.net/news/2018/02/17/2489620/burgas-nad-80-sa-vavedenite-v-eksploatatsiya-zhilishtni-sgradi-v-oblastta-prez-chetvartoto-trimesechie-na-2017-g.html", "text": "По предварителни данни на Националния статистически институт броят на въведените в експлоатация жилищни сгради в област Бургас през четвъртото тримесечие на 2017 г. е 86, а новопостроените жилища в тях са 393. Това съобщиха от ТСБ - Югоизток. От въведените в експлоатация новопостроени жилищни сгради през четвъртото тримесечие на 2017 г. 88.4% са със стоманобетонна конструкция и 10.5% с тухлена. Спрямо четвъртото тримесечие на 2016 г. сградите са със 7 повече, или с 8.9%, а жилищата в тях намаляват с 6, или с 1.5%. Най-висок е делът на новопостроените жилища с две стаи (40.7%), следват тези с три стаи (30.0%), а най-нисък е делът на жилищата с пет стаи – 1.8%.\r\nОбщата полезна площ на всички новопостроени жилища през четвъртото тримесечие на 2017 г. е 32 206 кв. м, като спрямо съответното тримесечие на 2016 г. намалява с 5.7%. Жилищната площ също намалява (с 2.5%) до 20 083 кв. метра.\r\nСъщевременно средната полезна площ на едно новопостроено жилище намалява от 85.6 кв. м през четвъртото тримесечие на предходната година на 81.9 кв. м през същото тримесечие на 2017 година.", "date": "2018.02.17", "title": "Бургас: Над 80 са въведените в експлоатация жилищни сгради в областта през четвъртото тримесечие на 2017 г."}
{"url": "http://www.focus-news.net/news/2018/02/17/2489621/sport-tsska-pobedi-vereya-s-50-v-stara-zagora.html", "text": "ЦСКА започна пролетния полусезон с изразителна победа с 5:0 в гостуването си на Верея от 21-ия кръг на Първа лига на неговия стадион „Трейс Арена“ в Стара Загора. Головете за армейците бяха дело на Фернандо Каранга на два пъти, Рафаел Енрике и новите попълнения Роланд Алберг и Жан Бланко. По-рано днес Етър и Септември завършиха наравно 3:3, а от 17:30 предстои срещата между Черно Море и Берое във Варна.", "date": "2018.02.17", "title": "Спорт: ЦСКА победи Верея с 5:0 в Стара Загора"}
{"url": "http://www.focus-news.net/news/2018/02/17/2489622/plovdiv-prez-mart-shte-zapochne-proletnata-zalesitelna-kampaniya-v-grada-shte-badat-zasadeni-nad-500-darveta.html", "text": "През март ще започне пролетната залесителна кампания в Пловдив. Това каза за Радио „Фокус“ – Пловдив директорът на ОП „Градини и паркове“ Стоян Алексиев. По думите му ще бъдат засадени над 500 чинари, явори, липи, ясени и други местни видове дървета. „През последните 6 години осъществихме най-масовото засаждане на дървета в новата история на Пловдив. Близо 12 000 са новите дървета, засадени от ОП „Градини и паркове“, а с даренията общият им брой достига почти 16 000. Резултатите вече се виждат, защото само за няколко години фиданките заякнаха и сега са добре развити дръвчета. Това се дължи на добрите грижи и особено на изградените нови поливни системи“, посочи Стоян Алексиев. По думите му в края на 2017 година новоизградените от 2012 г. насам поливни водопроводи са надхвърлили 150 километра. Поливни системи вече поддържат в отлично състояние растителността по всички булеварди, паркове и градини. Там, където все още няма, новозасадените дръвчета се поливат с водоноски.\r\n„Новото озеленяване е изключително важна част от мерките на Община Пловдив за по-чист въздух. За нас е изключителна отговорност и мисия към гражданите да продължим да обогатяваме зелената система с все повече жизнени дървета“, коментира Алексиев. По думите му в изпълнение на тази цел екипите на ОП „Градини и паркове“ се възползват от благоприятните климатични условия тази зима и подготвят терените за пролетното залесяване – заравняват и обогатяват почвата с хумус. Стоян Алексиев анонсира, че предстои последният етап от разширението на парк „Лаута“ с още 5 декара. „По предложение на кмета Иван Тотев само за три години „Лаута“ нарасна с цели 75 декара нови дръвчета и изградени поливни системи. Всичко посадено се е захванало. Представете си в колко по-зелен град ще живеем, когато през следващите няколко години бъдат засадени още 14 000 нови дървета край Марица в парк „Отдих и култура“. Проектът започва още тази година, тъй като в бюджета за 2018 г. Общинският съвет гласува първата сума. От „Градини и паркове“ сме готови да окажем абсолютно съдействие с целия си ресурс, за да се реализират всички тези хубави неща за града“, каза още Стоян Алексиев.\r\nТони МИХАЙЛОВ", "date": "2018.02.17", "title": "Пловдив: През март ще започне пролетната залесителна кампания в града, ще бъдат засадени над 500 дървета"}
{"url": "http://www.focus-news.net/news/2018/02/17/2489613/binali-yaldaram-turtsiya-ne-vodi-voyna-sas-siriya-a-provezhda-antiteroristichna-operatsiya.html", "text": "Министър-председателят на Турция Бинали Йълдъръм заяви, че Турция не води война със Сирия, а само се бори с тероризма. Той направи този коментар в събота на Мюнхенската конференция за сигурността, предава ТАСС.\r\n„Турция не води война с нито една страна по света. В Сирия не става въпрос за война, а за борба с терористите. Тази борба се води не само от Турция, но и от 62 други страни, които влизат в състава на международната антитерористична коалиция начело със САЩ, сред тях са и Русия, и Иран“, обясни Йълдъръм.\r\nОтговаряйки на друг въпрос, турският премиер подчерта, че, „ако някоя страна започне война с Турция, ще получи съответстващ отговор“.\r\nТой отново отбеляза, че военната операция в Африн не противоречи на нормите на международното право.\r\nПревод и редакция:", "date": "2018.02.17", "title": "Бинали Йълдъръм: Турция не води война със Сирия, а провежда антитерористична операция"}
{"url": "http://www.focus-news.net/news/2018/02/17/2489624/kliment-petrov-ekspert-po-zemedelie-dobrite-praktiki-v-zemedelieto-se-bazirat-na-direktiva-regulirashta-sadarzhanieto-na-nitrati-v-produktite.html", "text": "Добрите практики в земеделието се базират на нитратната директива, която е одобрена от Министерството на земеделието и се базира на съдържанието на нитрати в продуктите. Това каза за Радио „Фокус” – Пазарджик Климент Петров, експерт и консултант по земеделие. По думите му добрите практики в земеделието не се изчерпват само с придържането към тази директива. „В света има няколко установени глобални схеми за производство на суровини. Най-разпространен е сертификатът е Global G.A.P. До 2014 година са проверени и сертифицирани над 150 000 производители по него. В Европа това е най-приложимият стандарт да качество. Този стандарт съдържа набор от изисквания, около 250, на които земеделските стопани трябва да отговорят”, уточни експертът. Основната концепция в прилагането на стандарта е спазването на редица предписания и условия, които се осъществяват на базата на анализ на риска за произвежданата продукция. Пример за това е проверката на поливната вода дали не е замърсена или обогатена със забранени химични вещества. „Контролът се прави от независима организация, която е акредитирана и ако производителят не отговаря на изискванията, той получава международно признат акредитиран сертификат”, уточни Климент Петров.\r\nАлбена ЖИЛЕКОВА", "date": "2018.02.17", "title": "Климент Петров, експерт по земеделие: Добрите практики в земеделието се базират на директива, регулираща съдържанието на нитрати в продуктите"}
{"url": "http://www.focus-news.net/news/2018/02/17/2489625/ria-novosti-ukrainski-radikali-sa-ustroili-pogrom-v-ruskiya-kulturen-tsentar-v-kiev.html", "text": "Украински радикали са нахлули в сградата на центъра „Россътрудничество“ (руски културен център – бел. ред.) в Киев, разказа пред РИА Новости ръководителят на Руския център за наука и култура Константин Воробьов.\r\nТе са разгромили помещенията, като според сведенията на руската агенция, са изписали стените с лозунги и са залели охранителните камери с боя. Освен това, украинските националисти са свалили руските знамена, хвърлили са ги на земята, тъпкали са ги, а след това са ги скъсали.\r\nСъгласно думите на Воробьов, нападателите са твърдели, че руският културен център „работи незаконно“. Според съобщения в украинските медии, в групата е бил и депутатът от украинската Радикална партия Андрей Лозовой.\r\nРъководителят на руското учреждение твърди, че в погрома са участвали радикали от „Десен сектор“ и националистическата организация С14. Според неговите думи, полицията не е попречила на нанасянето на материални щети и не е извършила арести и по тази причина от „Россътрудничество“ са извикали представители на мониторинговата мисия на ОССЕ в Украйна.\r\nПревод и редакция:", "date": "2018.02.17", "title": "РИА Новости: Украински радикали са устроили погром в руския културен център в Киев"}
{"url": "http://www.focus-news.net/news/2018/02/17/2489626/valentin-sotirov-chitalishte-prosveta-selo-belasitsa-s-navlizaneto-na-tehnologiite-v-savremieto-ni-chitalishteto-gubi-svoyata-populyarnost.html", "text": "С навлизането на технологиите в съвремието ни, читалището губи своята популярност. Това каза за Радио „Фокус“ - Пирин  Валентин Сотиров, секретар на читалище „Просвета“ – село Беласица. По думите му читалищата са едни от най-старите културни институции в България. „Били сме на участия в Унгария, Гърция и Македония, но такива институции има само при нас, което е много хубаво и същевременно голяма придобивка“, коментира Сотиров. Той добави, че децата и по-младото поколение все по-рядко посещават читалището, заради обкръжаващите ги технологии. „Радостно е, че все още има възрастни хора, които милеят за читалищната дейност“, коментира Сотиров. Той изказа благодарност към всички участници в читалищата в страната, които взимат участие за развитие на тази дейност и за запазване на българското и българския дух. „Освен читалището, аз не виждам друга институция, която може да запази нашата традиция и нашето минало. Най-голямото постижение в момента е да накараме младите да посещават читалището, което в днешно време е много трудно“, подчерта Сотиров. Според него родителите също имат отговорност към своите деца – да ги възпитат в дух на ценности и уважение към читалищата. „Тъжно ми е, защото аз дълго време съм прекарал по ресторантите, виждайки един бизнесмен, който хвърлят много пари по певици и за алкохол, но когато читалищният секретар им поиска пари за читалището, за да подпомогне тази институция, той казва, че няма пари за това“, каза Сотиров. Той отбеляза, че не трябва да търсим вина в децата, а в нас самите, защото ние сме тези, които трябва да има покажем най-правилния път.\r\nКристина МИТКОВА", "date": "2018.02.17", "title": "Валентин Сотиров, читалище „Просвета“ – село Беласица: С навлизането на технологиите в съвремието ни, читалището губи своята популярност"}
{"url": "http://www.focus-news.net/news/2018/02/17/2489629/plovdiv-intenziven-e-trafikat-po-avtomagistrala-trakiya-patishtata-v-oblastta-sa-suhi-i-normalno-prohodimi.html", "text": "Интензивен е трафикът по участъка на автомагистрала „Тракия“ в Пловдивска област, както и по пътищата Пловдив - Асеновград - Смолян и Пловдив - Карлово. Това съобщиха за Радио „Фокус“ – Пловдив от Областното пътно управление. По останалите основни направления движението се осъществява нормално и без затруднения. Пътищата в областта са сухи и нормално проходими, на места в планинските райони – мокри, но обработени. От Областното пътно управление предупреждават за повишена опасност от свлачищна активност по отсечките Бачково -\r\n Нареченски бани, Троян - Кърнаре и Кричим - Девин. Водачите трябва да бъдат особено бдителни, преминавайки по посочените участъци, тъй като е възможно свличането на земна и скална маса на пътното платно. Проходът Троян - Кърнаре остава затворен за движение на всички МПС. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25 март. Забранено е преминаването на моторни превозни средства над 12 тона по пътищата Поповица-Болярци и Югово - Лъки - Здравец, в отсечката град Лъки - пътно кръстовище за хижа Момчил юнак. Остава ограничено и преминаването на камиони по-високи от 4 метра през тунелите по пътя Асеновград - Нареченски бани.\r\nТрафикът на територията на град Пловдив също се извършва с нормална интензивност. По-засилено движение на автомобили се наблюдава в централната градска част – по булевардите „Христо Ботев“, „Руски“, „Шести септември“ и „Цар Борис III Обединител“. Пътните настилки в града са сухи и нормално проходими.\r\nТони МИХАЙЛОВ", "date": "2018.02.17", "title": "Пловдив: Интензивен е трафикът по автомагистрала „Тракия“, пътищата в областта са сухи и нормално проходими"}
{"url": "http://www.focus-news.net/news/2018/02/17/2489630/pazardzhik-politseyski-patruli-sledyat-za-spazvane-ogranicheniyata-na-skorostta-po-glavni-patishta-v-oblastta.html", "text": "Полицейски патрули следят за спазване ограниченията на скоростта по главни пътища в област Пазарджик, предаде репортер на Радио „Фокус“ – Пазарджик. По пътя Белово - Пазарджик патрул на КАТ има на ханче Септември, друг патрул с камера е разположен на входа на село Звъничево. Полицейски патрули има и по главния булевард „България“ в Пазарджик. Трафикът е спокоен, повече автомобили се движат в района на двете кръгови кръстовища на моста на река Марица в Пазарджик и по околовръстното шосе в посока Пловдив.\r\nВаня НИКОЛОВА", "date": "2018.02.17", "title": "Пазарджик: Полицейски патрули следят за спазване ограниченията на скоростта по главни пътища в областта"}
{"url": "http://www.focus-news.net/news/2018/02/17/2489628/api-vazstanoveno-e-dvizhenieto-pri-km-4-v-posoka-sofiya-na-avtomagistrala-hemus.html", "text": "Възстановено е движението при км 4 в посока София на автомагистрала \"Хемус\". Това съобщиха от пресцентъра на Агенция \"Пътна инфраструктура\". Движението в посока Варна е ограничено.", "date": "2018.02.17", "title": "АПИ: Възстановено е движението при км 4 в посока София на автомагистрала \"Хемус\""}
{"url": "http://www.focus-news.net/news/2018/02/17/2489611/vidin-priklyuchi-protestat-na-glaven-pat-e-79-trafikat-se-osashtestvyava-normalno.html", "text": "Приключи протестът на главен път Е-79 край Видин, трафикът вече се осъществява нормално, предаде репортер на Радио „Фокус“ – Видин. Хората се върнаха пред топлоелектрическата централа, от където се прибраха към Видин с колите си. Образувалите се колони от автомобили от двете страни на главен път Е-79 се изтеглиха, автомобилите на полицията и жандармерията също се оттеглиха.\r\nАнна ЛОЗАНОВА", "date": "2018.02.17", "title": "Видин: Приключи протестът на главен път Е-79, трафикът се осъществява нормално"}
{"url": "http://www.focus-news.net/news/2018/02/17/2489631/pentagonat-dzheyms-matis-i-krasimir-karakachanov-sa-potvardili-vazhnostta-na-voennoto-satrudnichestvo-mezhdu-balgariya-i-sasht.html", "text": "Министърът на отбраната на САЩ Джеймс Матис е провел разговор с българския си колега Красимир Карачанов по време на министерската среща в щабкварирата на НАТО в Брюксел на 15 февруари. Според думите на главния говорител на Пентагона Дана Уайт, целта на разговорите е била да се затвърди и разшири военното сътрудничество между Вашингтон и София, съобщава официалната интернет страница на американското военно ведомство.\r\nМатис е изтъкнал ролята на България като ключов партньор в сферата на сигурността в атмосферата на нарастващо напрежение в черноморския регион, като според думите на Уайт, той е похвалил София за усилията й да модернизира своята армия и да увеличи военния си капацитет, включително плановете за увеличаване на военните разходи до 2% от БВП до 2024 година.\r\nВоенният министър на САЩ е благодарил на Каракачанов и за планираното увеличаване на българския принос в операцията на НАТО в Афганистан, както и за активното участие на България във военните учения на Алианса и партньорите му в Европа през миналата година.\r\nПревод и редакция:", "date": "2018.02.17", "title": "Пентагонът: Джеймс Матис и Красимир Каракачанов са потвърдили важността на военното сътрудничество между България и САЩ"}
{"url": "http://www.focus-news.net/news/2018/02/17/2489623/prezidentat-rumen-radev-balgariya-i-republika-makedoniya-imat-strategichesko-partnyorstvo-i-tova-e-pozitsiyata-na-vsichki-balgarski-politicheski-partii.html", "text": "Отношенията между България и Република Македония имат дълбоки исторически и духовни връзки, а двустранното партньорство е от стратегически характер и това се признава от всички български политически партии. Това заяви президентът Румен Радев на среща с председателя на Събранието на Република Македония Талат Джафери, съобщиха от прессекретариата на държавния глава. Държавният глава подчерта, че във всяка демократична държава има управляващи и опозиция, но когато е настъпил моментът за ратификация на Двустранния договор за приятелство, добросъседство и сътрудничество в българския парламент, той беше гласуван единодушно.     \r\nОбща беше позицията, че с ратификацията на двустранния договор за приятелство и добросъседство се откриват нови възможности за развитие на сътрудничеството между България и Република Македония във всички сфери – политически диалог, икономика, туризъм, култура и образование, в сферата на сигурността и други, и всички институции на двете държави трябва да участват активно в този процес.\r\nНародните представители от групите за приятелство в българския и македонския парламент отбелязаха позитивната тенденция в развитието на двустранните отношения през последната година. Обсъдена беше възможността повече македонски военнослужещи да се обучават в българските военни училища, като президентът Радев изрази готовността на България да предостави пълен каталог за специалностите във военните ни университети.", "date": "2018.02.17", "title": "Президентът Румен Радев: България и Република Македония имат стратегическо партньорство и това е позицията на всички български политически партии"}
{"url": "http://www.focus-news.net/news/2018/02/17/2489632/stara-zagora-izlozhba-za-istoriyata-na-samoletostroeneto-v-kazanlak-shte-bade-otkrita-v-muzeya-na-fotografiyata.html", "text": "Изложба за историята на самолетостроенето в Казанлък ще бъде открита в Музея на фотографията. Това каза за Радио „Фокус“ директорът на музея Стефан Папукчиев. Той добави, че експозицията ще бъде открита на 20 февруари от 17.30 часа. Изложбата проследява развитието на самолетостроенето в Казанлък - един от големите авиационни центрове през 20-и век у нас, след създаването през декември 1926 г. на Аеропланното училище в града. То се открива малко след производството на първите летателни апарати на Държавната аеропланна работилница (ДАР) в София, където до 1941 г. се строят 16 типа самолети. \r\nИзложбата в Музея на фотографията и съвременните визуални изкуства, под името „Самолетостроенето в Казанлък“, представя снимки от строителството на училището и фабриката в града, моменти от обучението, подготовката за полети, както и снимки от високо по време на полет. Огромната част от експозицията са копия от фотоси на полковника професор от българската Военна академия „Г. С. Раковски“ - Димитър Недялков. \r\nСлавяна ГАЙДАРОВА", "date": "2018.02.17", "title": "Стара Загора: Изложба за историята на самолетостроенето в Казанлък ще бъде открита в Музея на фотографията"}
{"url": "http://www.focus-news.net/news/2018/02/17/2489635/plovdiv-narodna-biblioteka-ivan-vazov-shte-predstavi-izlozhba-posvetena-na-denya-na-amerikanskiya-prezident.html", "text": "Народна библиотека „Иван Вазов“ в Пловдив ще представи изложба, посветена на Деня на американския президент. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. Изложбата ще е достъпна за посетителите на библиотеката от 19 до 28 февруари в Централното фоайе на първия етаж. „Изложбата се организира от Американски културно-информационен център към библиотеката, създаден през 2015 година. Денят на американския президент е обявен за федерален празник в САЩ през 1971 година и се чества всеки трети понеделник на февруари. Той отдава почит към тази изключително важна институция в Америка. Изложбата представя постери, книги и списания, отразяващи същността на бележития ден“, каза още Девлетян.\r\nТони МИХАЙЛОВ", "date": "2018.02.17", "title": "Пловдив: Народна библиотека „Иван Вазов“ ще представи изложба, посветена на Деня на американския президент"}
{"url": "http://www.focus-news.net/news/2018/02/17/2489627/darzhavniyat-glava-rumen-radev-balgariya-visoko-tseni-rolyata-na-bigorskiya-manastir-za-ukrepvane-na-doverieto-i-priyatelstvoto-ni-s-makedoniya.html", "text": "За мен е изключителни вълнение да бъда във вашата Света обител. България високо цени ролята на Бигорския манастир, както в миналото, така и в настоящето за укрепване на нашето доверие и приятелство. С тези думи президентът Румен Радев се обърна към отците в Бигорския манастир, където днес беше на посещение, съобщиха от прессекретариата на държавния глава. За първи път чуждестранен държавен глава посещава Бигорския манастир „Свети Йоан Предтеча“ от създаването на манастира преди хиляда години. \r\nПрезидентът изрече думи на благодарност за топлото братско посрещане в Светата обител и увери, че ще работи за духовното единство на хората от двете страни на границата на България и Република Македония. “Уверявам ви, че си тръгвам от тук и с чувство на дълг да работим така, че да имаме още по-голямо доверие и още по-голямо приятелство, да си бъдем още по-близки”, каза още Румен Радев.\r\n“Днешното посещение на хилядолетната обител от държавния глава на братска България не е случайно и е изключително важно за нас. То ни дава непречупима вяра в духовното сродство между двата народа и е съвършен израз на родолюбието”, заяви игумен Партений по време на службата в манастира. \r\nБългарският държавен глава беше посрещнат в Бигорския манастир от игумен Партений. На официалното си посещение в Република Македония Румен Радев е придружаван от Н. Впр. Пловдивския митрополит Николай и Н. Впр. Старозагорския митрополит Киприян.", "date": "2018.02.17", "title": "Държавният глава Румен Радев: България високо цени ролята на Бигорския манастир за укрепване на доверието и приятелството ни с Македония"}
{"url": "http://www.focus-news.net/news/2018/02/17/2489637/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, като по високите и усойни места са частично мокри, заледени и обработени.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:+\r\nПроходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” – забранено е движението на всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности. \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът II-81: Движението по път ІІ-81 Бучин проход – Гинци от км 30+200 до км 50+870 се осъществява в една лента поради ремонтни дейности до 18.02.2018 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.17", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/17/2489638/sport-grigor-dimitrov-se-klasira-na-finala-v-roterdam.html", "text": "Най-добрият български тенисист Григор Димитров се класира на финал на Мастърс 500 в Ротердам, след като победи на полуфиналите Давид Гофен с 6:3, 1:0, последвано от отказване на белгиеца заради контузия.\r\nВ началото на втория сет Давид Гофен посрещна удар на Григор Димитров, след което топката го удари в ляво око. Белгиецът потърси медицинска помощ, а малко след това съдията обяви българина за победител в полуфинала.\r\nТова беше деветата среща на корта между Димитров и Гофен, като след нея резултатът е осем победи за българина, срещу една за белгиеца.\r\nНа финала в неделя Григор Димитров ще се изправи срещу победителя от другия полуфинал Роджър Федерер-Андреас Сепи, които играят тази вечер от 20.30 часа.", "date": "2018.02.17", "title": "Спорт: Григор Димитров се класира на финала в Ротердам"}
{"url": "http://www.focus-news.net/news/2018/02/17/2489634/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.02.17", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/02/17/2489639/blagoevgrad-natovareno-e-dvizhenieto-v-rayona-na-kv-strumsko-i-okolo-zhp-garata-v-grada.html", "text": "Нормално натоварен е трафикът по основните улици и булеварди в града, предаде репортер на Радио „Фокус“ – Пирин. В следобедните часове натоварен е трафикът в района на кв. „Струмско“, както и около жп гарата и автогарата в града. Интензивно движение се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“. Нормално се осъществява преминаването по главните улици „Славянска“, „Владо Черноземски“, „14-ти полк“ и „Менча Кърничева“. През деня няма регистрирани тежки пътни инциденти в областния център. Градският транспорт се движи с обичайното си разписание за почивен ден, без закъснения или отклонения от маршрута си. Светофарните уредби са в изправност, като преминаването през тях отнема около 1 - 2 минути.\r\nКристина МИТКОВА", "date": "2018.02.17", "title": "Благоевград: Натоварено е движението в района на кв. „Струмско“ и около жп гарата в града"}
{"url": "http://www.focus-news.net/news/2018/02/17/2489643/blagoevgrad-mokri-na-mesta-sa-patnite-nastilki-v-rayona-na-prohoda-predel-i-selo-popovi-livadi.html", "text": "Пътищата в Благоевградска област са предимно сухи и нормално проходими. Това каза за Радио „Фокус“ – Пирин дежурният служител в Областно пътно управление – Благоевград. Само в районите на прохода Предела и село Попови ливади са частично мокри, но се опесъчават и обработват. Интензивно е движението по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.17", "title": "Благоевград: Мокри на места са пътните настилки в района на прохода Предел и село Попови ливади"}
{"url": "http://www.focus-news.net/news/2018/02/17/2489640/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.02.17", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/17/2489644/afp-dvama-zaginaha-pri-eksploziya-vav-frenska-fabrika.html", "text": "Двама работници по поддръжката са загинали в резултат от експлозия и пожар в рафинерия за зеленчуково олио във френския крайбрежен град Диеп в събота, предава AFP.\r\nПричината за експлозията на един от резервоарите за съхранение на олио все още не е известна, заявиха от местната префектура и компанията, която управлява завода, като уточниха, че полицията вече е започнала разследване.\r\nЗа потушаването на избухналия пожар във фабриката „Сайпол“ са ангажирани около 40 пожарникари, полицаи и спасителни екипи, които са открили двете тела и са откарали в болница още 11 души, получили леки наранявания.\r\nПревод и редакция:", "date": "2018.02.17", "title": "AFP: Двама загинаха при експлозия във френска фабрика"}
{"url": "http://www.focus-news.net/news/2018/02/17/2489642/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-avtomobili-s-obshta-masa-nad-12-tona.html", "text": "Сухи са пътните настилки на територията на област Велико Търново, предаде репортер на Радио „Фокус” – Велико Търново. Времето е ясно. Температурата на въздуха е 10°. Няма допълнително въведени ограничение на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево през Западна промишлена зона поради влошено състояние на мостово съоръжение. Обходният маршрут за селата с. Шемшево, с. Буковец и с. Керека се извършва по главен път I-4 през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.17", "title": "Велико Търново: Движението по път Лозен – Полски Тръмбеш е ограничено за движението на автомобили с обща маса над 12 тона"}
{"url": "http://www.focus-news.net/news/2018/02/17/2489633/posolstvoto-na-sasht-v-balgariya-e-natazheno-i-zagrizheno-ot-proyavata-na-netolerantnost-namerila-izraz-v-provezhdaneto-na-lukovmarsh.html", "text": "Посолството на САЩ в България е натъжено и загрижено от проявата на нетолерантност, намерила израз в провеждането на Луковмарш. Това се посочва в декларация на Посолството на САЩ в България, изпратена до медиите.\r\n\"Генерал Христо Луков е поддръжник на нацизма, който проповядва омразата и несправедливостта, а не човек, заслужаващ уважение. Ние отново изразяваме благодарност за всеотдайните усилия на българското правителство и на кмета на София Йорданка Фандъкова, осъждащи похода и призоваващи всички българи да се обединят около положителните примери в историята на страната. Посолството напълно подкрепя демократичния принцип на свободата на словото, но едновременно с това се присъединява към множеството гласове, осъждащи омразата и нетолерантността\", пише още в позицията.", "date": "2018.02.17", "title": "Посолството на САЩ в България е натъжено и загрижено от проявата на нетолерантност, намерила израз в провеждането на Луковмарш"}
{"url": "http://www.focus-news.net/news/2018/02/17/2489616/fokus-makedoniya-ali-ahmeti-zayavi-che-albantsite-chakat-150-godini-zakonat-za-dvuezichnostta-na-makedoniya-i-shte-izdarzhat-oshte-nyakolko-dni.html", "text": "Лидерът на македонската албанска партия „Демократически съюз за интеграция“ (ДСИ) Али Ахмети заяви, че за него Законът за езиците вече е приет и ветото на президента Георге Иванов само ще отложи с малко неговото окончателно прилагане, предава македонското електронно издание „Фокус“.\r\n„Чакаме 150 години, така че ще издържим още няколко дни“, заяви Ахмети по време на специално мероприятие по повод 10-ата годишнина от обявяването на независимост на Косово, проведено в Скопие.\r\nПревод и редакция:", "date": "2018.02.17", "title": "„Фокус“ (Македония): Али Ахмети заяви, че албанците чакат 150 години законът за двуезичността на Македония и ще издържат още няколко дни"}
{"url": "http://www.focus-news.net/news/2018/02/17/2489647/pregled-na-mezhdunarodnite-novini-do-18-chasa-agentsiya-fokus.html", "text": "Евроинтеграцията на Македония при всички случаи зависи от договора, който се очаква да бъде сключен с Гърция. Това коментира в специално интервю за Агенция и Радио „Фокус“ Александър Видиновски, редактор в най-голямата частна македонска телевизия Канал 5. По думите му евроинтеграцията на Македония точно в този момент зависи не само от реформите, които страната ще трябва да направи. Според него най-важно за Македония е кога, как и изобщо дали ще бъде решен проблемът с името. „Македония още през 2008 г. трябваше да бъде член на НАТО, но заради нерешения спор получихме вето от Гърция. Македония над 10 пъти получава препоръка за започване на преговорите с ЕС, но те няма как да започнат отново заради проблема с името. Така че на евроинтеграцията на Македония до този момент, а и 10 г. назад, се гледа само от този аспект - решаване спора за името“, коментира Видиновски. Той добави, че Македония е имала нерешени въпроси и с България, но след усилията и на двете правителства тези въпроси са затворени. Според Видиновски има предпоставки спорът с Гърция да бъде решен до края на март - началото на април, ако Македония получи и позитивна препоръка от ЕС и ѝ бъде определена дата за започване на преговорите. Той уточни, че в началото на юли се очаква страната да получи и покана за членство в НАТО, стига да бъде решен спорът с Гърция.\r\n*** Говорителят на Министерството на външните работи на Гърция Александрос Гениматас  обвини Анкара, че нарушава системно международното право и призова служителите на турското правителство да се придържат към европейските политически норми.\r\nИзявлението на гръцкия дипломат дойде в отговор на коментарите на говорителя на турското МВнР Хами Аскьой, че гръцкият външен министър Никос Коцияс е възприел „немиролюбив“ подход по отношение на възникналото напоследък напрежение между Турция и Гърция в Егейско море. Гениматас бе категоричен, че „Турция системно нарушава международното право и постоянно преминава червените линии. А, когато бъде призована да се вразуми, тя се оплаква и реагира неадекватно“.\r\nДипломатът добави ,че „Гърция е страна, която действа трезво, отговорно и мирно. И това е елемент от нейната сила. Тя настоява разрешаване на конфликтите с мирни средства и чрез диалог, като този подход съответства на съвременната европейска политическа култура, която Турция трябва да възприеме. А още по-важно е, тя да уважава международните норми и регулациите в Егейско море“.\r\n*** Министърът на външните работи и вицепремиер на Сърбия Ивица Дачич заяви, че и Бурунди е признала независимостта на Косово.\r\n„Тези дни в Прищина бе отбелязана десетата годишнина от едностранното обявяване на независимостта на Косово и аз също искам да им дам подарък. Донесох нота от Министерството на външните работи на Бурунди, с която те признават независимостта на Косово“, заяви Дачич, по време на извънредна пресконференция.\r\nТой добави, че това показва колко е крехка независимостта на Косово и че списъкът от 116 държави, които я признават е фалшив.\r\nСръбският дипломат изказа благодарността си към Държавния департамент на САЩ  за изпратената поздравителна картичка по случай Деня на държавността на Сърбия и заяви, че американското правителство за първи път в официално изявление е припомнил за съюзническите отношения с балканската страна.\r\n*** Лидерът на македонската албанска партия „Демократически съюз за интеграция“ (ДСИ) Али Ахмети заяви, че за него Законът за езиците вече е приет и ветото на президента Георге Иванов само ще отложи с малко неговото окончателно прилагане.\r\n„Чакаме 150 години, така че ще издържим още няколко дни“, заяви Ахмети по време на специално мероприятие по повод 10-ата годишнина от обявяването на независимост на Косово, проведено в Скопие.\r\n*** Двама работници по поддръжката са загинали в резултат от експлозия и пожар в рафинерия за зеленчуково олио във френския крайбрежен град Диеп в събота.\r\nПричината за експлозията на един от резервоарите за съхранение на олио все още не е известна, заявиха от местната префектура и компанията, която управлява завода, като уточниха, че полицията вече е започнала разследване.\r\nЗа потушаването на избухналия пожар във фабриката „Сайпол“ са ангажирани около 40 пожарникари, полицаи и спасителни екипи, които са открили двете тела и са откарали в болница още 11 души, получили леки наранявания.\r\n*** Хърбърт Макмастър, съветник на американския президент Доналд Тръмп по въпросите за национална сигурност, заяви в рамките на Конференцията по сигурността в Мюнхен, че Дамаск продължава да използва химическо оръжие в Сирия. \r\nТова е първото участие на Макмастър в ежегодния форум, като според американския дипломат, конференцията по безопасността се провежда в критичен за човечеството момент.\r\n*** Русия е готова за равноправно партньорство с Европейския съюз и САЩ, заяви министърът на външните работи на Руската Федерация Сергей Лавров.\r\n„Русия е открита за равноправно, взаимноуважително, основано на баланса на интересите партньорство с ЕС насочено към намирането на ефективни отговори на предизвикателствата на днешния ден. Готови сме да градим отношения на същите принципи и със САЩ и всички други страни“, заяви Лавров, по време на изказването си на Мюнхенската конференция по сигурността.", "date": "2018.02.17", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/17/2489649/predstoyashti-sabitiya-v-stranata-za-18-fevruari-agentsiya-fokus.html", "text": "***\r\nОт 10.00 часа в лекционната зала на хотел „Бор“ вицепрезидентът Илияна Йотова ще участва в публична дискусия „Планините – неоцененото богатство на Европа“. В 11.00 часа вицепрезидентът ще произнесе приветствено слово на официалното откриване на Зимен празник „Белица – Семково 2018“. \r\n***\r\nОт 18.00 часа на площад „Васил Левски“  ще се състои възпоменателна церемония в памет на Апостола на свободата. Участие в ритуала ще вземат министърът на отбраната Красимир Каракачанов, представителни подразделения на 61-ва Стрямска механизирана бригада, заместник-началникът на отбраната генерал-лейтенант Пламен Атанасов.\r\n***\r\nОт 18.30 часа пред паметника на Васил Левски в кв. „Вароша“ ще се проведе тържествена проверка-заря, на която ще присъстват председателят на Народното събрание Цвета Караянчева, началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.\r\n***\r\nОт 17.30 часа от паметника на Васил Левски ще започне шествие-поклонение пред личността и саможертвата на Апостола на българската свобода, организирано от ПП НФСБ. Шествието ще завърши с поклонение на паметната плоча на църквата „Света Петка Самарджийска“ (в подлеза на ЦУМ). На поклонението ще присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.\r\n***\r\nОт 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски – вчера и днес“.\r\n***\r\nВ 11.00 часа в Голямата зала в Руския културно-информационен център ще се състои концерт с участието на Трио „Ы“, детския хореографски колектив към Посолството на Русия и студиото за естрадни танци „Феникс“.\r\n***\r\nОт 11.00 до 19.00 часа в литературен клуб „Перото“ ще се състои „Нощ на книгите за Хари Потър\". \r\n***\r\nОт 12.30 часа пред Народното събрание ще се проведе 5-тият пореден протест срещу Истанбулската конвенция (ИК). \r\n***\r\nОт 12.00 часа в манастира „Св. Петка Мулдавска“ ще се състои поклонение пред паметта на Апостола във връзка с навършването на 145 години от трагичната му гибел. \r\n***\r\nКукерски игри ще се проведат в комплекс „Меден рудник\". Шествието започва в 7.30 часа от дома на „Царя\" на ул. „Въстаническа\" №55. В 15.30 часа в двора на Професионална техническа гимназия ще бъде дадено началото на концерт. В 16.30 часа „Царя\" ще насочи звънтящото шествие към мястото за „Посев\" - двора на Професионална техническа гимназия.\r\n***\r\nОт 11.00 часа пред паметника на Васил Левски ще бъдат отбелязани 145 години от обесването на Апостола на българската свобода. \r\n***\r\nВрачанският митрополит ще оглави богослуженията в Неделята на взаимното опрощение. Денят започва с утреня и света литургия, а в 16.00 часа в храма „Св. Възнесение” ще започне вечерня, след която e взаимното опрощение. \r\n***\r\nОт 11.00 часа в кв. „Пролет“ ще бъдат поднесени цветя и венци пред паметника на Васил Левски, по повод 145 години от смъртта на Апостола на свободата. \r\n*** \r\nОт 16.30 часа в центъра на селото ще се проведе пресъздаване на обичаи на Сирни Заговезни. \r\n***\r\nС различни инициативи в Добрич ще бъде отбелязан празникът Сирни Заговезни. В 15.30 часа, от началото на пешеходна зона на бул. „25 септември“, ще тръгне кукерско шествие. От 16.00 часа в АЕМО „Старият Добрич“ до Часовниковата кула ще се проведе възстановка на ритуалите, свързани със Сирни Заговезни.\r\n***\r\nКметът на Община Димитровград Иво Димов ще участва в традиционния регионален събор „Ден на чавгата“. В 16.30 часа ще бъде открита изложба на чавги и кулинарни изделия типични за трапезата на празника. От 17.00 часа ще бъде отслужена литургия в църковния храм „Св. Иван Рилски\", след което със запалени факли ще започне шествието към покрайнините на селото, където в 17.45 часа ще бъде официално открит празника с изпълнение на местни фолклорни групи и състави и гостуващи такива от общината\r\n***\r\nОт 11.00 часа в двора на училището в селото ще се разиграят кукерски игри „Рогача“ с участието на самодейните състави при Народно читалище „Никола Й. Вапцаров – 1927“ - село Бъта. \r\n***\r\nОт 12.30 часа на площада в селото ще се проведе кукерски празник „Джумал“ и народно веселие с участието на самодейните състави при Народно читалище „Васил Левски – 1925“.\r\n***\r\nОт 13.00 часа на площада в селото ще се проведат кукерски игри „Джумал“ и „Пролетни игри около въртяжката“, организирани от Народно читалище „Искра-1872“ - село Попинци.\r\n***\r\nОт 11.30 часа пред сградата на Община Перник ще се състои протест под надслов „Не на насилието в детски градини и училища“.\r\n***\r\nОт 11.00 часа в експозиционна зала на Историческия музей ще бъде открита изложба под надслов „145 години от обесването на Апостола на свободата“.\r\n***\r\nОт 11.00 часа в Младежки център Пловдив ще се проведе открит по сугестопедия.\r\n***\r\nОт 18.00 часа в храм „Св. Марина“ Пловдивският митрополит Николай ще възглави богослужение за Неделя Сиропустна – Сирни Заговезни.\r\n***\r\nКонкурс за пустовски старец и традиционно палене на орада за празника Сирни Заговезни ще се проведе в Голямската махала в Момчиловци. \r\n***\r\nОт 15.30 часа в центъра на града ще се състои възстановка на празника Сирни Заговезни и кукерски ритуал за просперитет и прогонване на злите сили. \r\n***\r\nОт 11.00 часа в Кукления театър ще се играе постановката „Вълкът и седемте козлета“. \r\n***\r\nОт 11.00 часа в кв. „Железник“ ще се състои народно веселие по повод Сирни Заговезни – „Да прогоним злото“. \r\n***\r\nОт 11.00 до 14.00 часа в Градския парк на Ямбол, с пищен поразник ще бъде отбелязан професионалният празник на лозарите и винарите.", "date": "2018.02.17", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2018/02/17/2489648/deyan-donchev-sluzhba-za-saveti-v-zemedelieto-veliko-tarnovo-podpomaganeto-po-podmyarka-412-e-opredelen-protsent-ot-investitsionnite-razhodi.html", "text": "По Подмярка 4.1.2 от Програмата за развитие на селските райони се подпомагат малки земеделски стопанства. Това каза за Радио „Фокус“ – Велико Търново Деян Дончев, ръководител на областния офис на Националната служба за съвети в земеделието във Велико Търново. Той посочи, че и към тази мярка има силен интерес от страна на земеделските стопани от областта. Изискването е стопанствата да бъдат със стандартен производствен обем най-малко 6 000 евро и не повече от 8 000 евро. Тя трябва да са получавали доход за земеделска дейност най-малко 33% за предходната година, т.е. 1/3 от техните доходи трябва да бъде от селскостопанска дейност. „Подпомагането е определен процент от инвестиционните разходи, които са одобрени и извършени. Минималният размер на инвестиционните разходи, които трябва да бъдат извършени, за да бъде одобрен бизнес-плана, е 1 250 евро, а максималният е до 50 000 лева, т.е. около 25 000 евро. Основният процент е 60%, но има възможност този процент да бъде увеличен например с 10% при млади земеделски стопани или ако извършват дейност в планински и неблагоприятни райони“, добави Дончев. Той посочи, че в бизнес-плана се описват както инвестициите, които ще бъдат извършвани, така и прогнозните приходи и разходи, които ще се осъществят в земеделското стопанство през годините на неговото изпълнение. Областната служба за съвети в земеделието във Велико Търново указва съдействие при изготвянето на бизнес плановете. Тази дейност е безплатна за земеделските стопани.\r\nНадежда КРЪСТЕВА", "date": "2018.02.17", "title": "Деян Дончев, Служба за съвети в земеделието – Велико Търново: Подпомагането по Подмярка 4.1.2 е определен процент от инвестиционните разходи"}
{"url": "http://www.focus-news.net/news/2018/02/17/2489650/reuters-izbuhna-pozhar-v-sveshten-budistki-manastir-v-tibet.html", "text": "Едно от най-свещените места на тибетския будизъм, манастирът Джоканг в Лхаса, се запали в събота, като към момента няма информация за жертви, а размерът на щетите все още не може да бъде определен, предава Reuters.\r\nКитайското държавно издание Tibet Daily съобщи, че част от манастира, който е в списъка на ЮНЕСКО за световно културно наследство и има повече от 1000-годишна история, е обхванат от пламъци в съботния късен следобед.\r\nПредседателят на тибетския клон на Китайската комунистическа партия Ву Ингдже е пристигнал на мястото, за да поеме лично контролът над операцията по гасенето на огъня, като пожарът е овладян преди да нанесе непоправими щети на тибетския духовен център.\r\nПревод и редакция:", "date": "2018.02.17", "title": "Reuters: Избухна пожар в свещен будистки манастир в Тибет"}
{"url": "http://www.focus-news.net/news/2018/02/17/2489636/kathimerini-deystviyata-na-turtsiya-v-egeysko-i-sredizemno-more-sa-indikatsiya-za-ekspanzionistichni-naklonnosti-spored-predstavitel-na-kiparskoto-pravitelstvo.html", "text": "Действията на Турция в ексклузивната икономическа зона на Кипър са поставили под въпрос перспективите за намиране на справедливо решение за разделението на острова, заяви преговарящият по въпроса от страна на кипърското правителство Андреас Мавроянис, цитиран от електронното издание на гръцкия вестник Kathimerini.\r\nСпоред думите на кипърския дипломат, вече цяла седмица турски военни кораби блокират проучванията за газ по крайбрежието на Кипър, провеждани от италианската компания Eni, като оправдават действията си с това, че провеждат военни маневри.\r\nВ коментарите си пред местна медия в събота, Мивроянис заяви също, че Никозия търси „справедливо решение на кипърския въпрос“.\r\nНо, добави той, претенциите на Турция в Егейско и Средиземно море са индикация за „експанзионистичните й наклонности“ и поставят под въпрос перспективите за намиране на действащо разрешение.\r\nПревод и редакция:", "date": "2018.02.17", "title": "Kathimerini: Действията на Турция в Егейско и Средиземно море са индикация за „експанзионистични наклонности“, според представител на кипърското правителство"}
{"url": "http://www.focus-news.net/news/2018/02/17/2489652/afp-trinadeset-dushi-sa-zaginali-pri-padane-na-helikopter-na-meksikanskoto-mvr.html", "text": "Тринадесет души, включително три деца, са загинали при падане на хеликоптер на Министерството на вътрешните работи на Мексико, който е летял към епицентъра на скорошното голямо земетресение в страната, предава AFP, като се позовава на информация от местните власти.\r\nНа борда на хеликоптера са били и вътрешният министър Алфонсо Наварете и губернаторът на щат Оаксака Алехандро Мурат, които обаче не са пострадали.\r\nПревод и редакция:", "date": "2018.02.17", "title": "AFP: Тринадесет души са загинали при падане на хеликоптер на мексиканското МВР"}
{"url": "http://www.focus-news.net/news/2018/02/17/2489655/regnum-balgariya-se-vklyuchi-v-spora-za-imeto-na-makedoniya.html", "text": "България се включи в многогодишния спор за името на Македония между Скопие и Атина, предава руската агенция Regnum.\r\nСлед края на преговорите между президентите на България и Македония Румен Радев и Георге Иванов, българският държавен глава изрази мнение, че спора за името на бившата югорепублика засяга и София.\r\nСпоред думите на Радев, новото име на Македония не трябва да включва „географски показатели, свързани с територията на България“.\r\nОт руската агенция напомнят, че името „Македония“ вече от 25 години е препятствие пред влизането на бившата югорепублика в НАТО и ЕС.\r\nПревод и редакция:", "date": "2018.02.17", "title": "Regnum: България се включи в спора за името на Македония"}
{"url": "http://www.focus-news.net/news/2018/02/17/2489645/varna-turistite-ot-rumaniya-sa-realizirali-nay-mnogo-noshtuvki-v-oblastta-prez-dekemvri-2017-g.html", "text": "Туристите от Румъния са реализирали най-много нощувки във Варна и областта през декември 2017 г. Това съобщиха за Радио „Фокус“ – Варна от Териториално статистическо бюро – Североизток. Според анализа на данните от дейността на местата за настаняване в област Варна през декември 2017 година гостите от Румъния са реализирали 7 500 нощувки, от Израел – 4 100, от Турция – 1 600 и от Германия – 1 100 нощувки. Пренощувалите лица в местата за настаняване в област Варна през декември 2017 година се увеличават с 9.5% в сравнение със същия месец на 2016 година и достигат 28 600. От всички пренощували лица 72.2% са българи, като по-голяма част от тях са нощували в хотелите с 4 и 5 звезди и са реализирали средно по 1.8 нощувки. Пренощувалите чужденци са 7 900, като най-висок e делът на гостите от Румъния – 37.4%, след тях се нареждат тези от Израел – 17.4%, от Турция – 9.2% и от Германия – 4.1%. Хотелите с 4 и 5 звезди са предпочитани от 72.3% от чуждите граждани, като средният брой реализирани нощувки в тях е 2.5\r\nМарияна ВАЛЕНТИНОВА", "date": "2018.02.17", "title": "Варна: Туристите от Румъния са реализирали най-много нощувки в областта през декември 2017 г."}
{"url": "http://www.focus-news.net/news/2018/02/17/2489653/na-interparlamentarnata-konferentsiya-be-prieta-deklaratsiya-ochertavashta-vazmozhnostite-na-es-da-se-spravi-s-predizvikatelstvata-v-oblastta-na-vanshnata-politika-i-otbrana.html", "text": "Декларация, очертаваща възможностите на ЕС да се справи с предизвикателствата, пред които е изправен, приеха ръководителите на делегации на парламентите на страните-членки на ЕС на Интерпарламентарната конференция за Общата външна политика за сигурност и Общата политика за сигурност и отбрана. Това съобщиха от пресцентъра на Народното събрание. На 16 и 17 февруари 2018 г. Комисията по външна политика и Комисията по отбрана на Народното събрание бяха домакини на форума, който е второто събитие от парламентарното измерение на Българското председателство на Съвета на ЕС. \r\nПредседателят на Комисията по външна политика Джема Грозданова подчерта, че с приемането на заключителен документ се отправя ясно послание, че постигането на общ подход в областта на външната политика и гарантирането на сигурността на Съюза е възможно. \r\nС декларацията се потвърждава нуждата от стратегически фокус върху Западните Балкани и се приветства стратегията за разширяване на ЕС. Участниците във форума призоваха на срещата на върха ЕС-Западни Балкани на 17 май в София да се препотвърди европейската перспектива на страните от Западните Балкани. \r\nПредставителите на комисиите по външна политика и по отбрана на националните парламенти на държавите-членки на ЕС приветстват създаването на Постоянно структурирано сътрудничество в областта на сигурността и отбраната. \r\nПредседателят на Комисията по отбрана ген. Константин Попов посочи, че на форума е била проведена ползотворна и необходима дискусия, която разкрива стратегическата визия на парламентаристите за общата външна политика и политика на сигурност. Ние трябва да търсим и да намираме общи решения на общите ни проблеми, заяви той. Ясно показахме, че приоритетът на Българското председателство е да провежда активна политика към страните от Западните Балкани, подчерта ген. Константин Попов. Смятаме, че техните усилия за пълноправно членство в ЕС и НАТО заслужават нашата подкрепа, тяхното място в европейското семейство е запазено, отбеляза той. Единствено обаче от техния напредък в изпълнение на критериите за членство ще зависи кога ще заемат място в общия ни европейски дом, допълни председателят на Комисията по отбрана. ЕС предприема сериозни стъпки към засилване на своята политика и изграждане на отбранителния потенциал на Съюза чрез реализация на Глобалната стратегия, посочи ген. Константин Попов. Според него стратегическото партньорство с НАТО и сътрудничеството между ЕС и НАТО би следвало да е продължение на реализацията на Варшавската декларация. Вярвам, че конференцията постигна своите цели, тя осигури форум и рамка за обмен на информация и добри практики, каза в заключение председателят на Комисията по отбрана. \r\nПреди това в рамките на сесията „Състояние на Черноморския регион“ генералният секретар на Парламентарната асамблея на Черноморското икономическо сътрудничество (ПАЧИС) Асаф Хаджиев посочи, че организацията му представлява уникална възможност за диалог между страните от региона. Черно море е мост между Европа и Азия, то свързва Европа с огромен пазар, Черно море е кръстопът, който може да осигури доставки на различни енергийни източници, има създадени и транспортни връзки, отбеляза той. Но не енергията и не транспорта, а хората с различни религии, националност и традиции, които живеят редом в района на Черно море, дават истинската стойност на този регион, добави Асаф Хаджиев. Генералният секретар на ПАЧИС подчерта, че страните от региона са подложени на риск и причина за това е, че докато в световен мащаб един на 110 души е бежанец, то в страните от Черноморския район на всеки 60 има по един бежанец, като в някои от тях това съотношение е един на всеки 9. Решението е в ръцете на международната общност, която трябва да положи общи усилия, за да се отговори на тази заплаха, подчерта Асаф Хаджиев. Той заяви, че и за вбъдеще ПАЧИС ще продължи да работи за това Черноморският регион не да разделя, а да обединява. \r\nСпоред Ивайло Калфин, специален съветник на еврокомисаря Гюнтер Йотингер и бивш министър на външните работи на България, не е в интерес на ЕС да пренебрегва Черноморския регион, защото той може да бъде голям ресурс, ако се използва правилно, за енергия, транспорт, комуникации. Ако искаме пряк път към изтока, той преминава през Черно море, допълни Ивайло Калфин. Сега ЕС има различни политики, които се препокриват и не са достатъчно ефективни, смята той. Нашият подход трябва да бъде включващ, да работим по въпроси, които са важни за нас - енергия, антитероризъм, транспорт, контакти между хората, посочи Ивайло Калфин. Това по думите му са въпроси, по които може да се намери обща платформа без да се изключва никой. Смятам, че това е начинът, по който трябва да формираме своите политики, подчерта той. Всички искаме стабилност, сигурност и мир в Черноморския регион, но проблемът е, че различните играчи може би виждат стабилността по различен начин, отбеляза още Ивайло Калфин. \r\nВсяко разширяване на Европейския съюз обогатява регионалната перспектива и регионалната гледна точка на съюза, заяви на форума изпълнителният директор на Европейската служба за външна дейност за Европа и Централна Азия Томас Майер-Хартинг. Инициативата Черноморска синергия дойде точно в момента, в който България и Румъния се присъединиха към Европейския съюз, отбеляза той. Това е поредното доказателство, че всеки нов член на Съюза не само добавя своята уникална стойност, но и неговите съседи стават и съседи на всички страни-членки, коментира Томас Майер-Хартинг.", "date": "2018.02.17", "title": "На интерпарламентарната конференция бе приета декларация, очертаваща възможностите на ЕС да се справи с предизвикателствата в областта на външната политика и отбрана"}
{"url": "http://www.focus-news.net/news/2018/02/17/2489657/kyustendil-mlada-zhena-e-zaginala-pri-katastrofa-na-am-struma-pri-p-v-boboshevo.html", "text": "Млада жена е загинала при катастрофа на АМ \"Струма\" при пътен възел \"Бобошево\". Това съобщиха за Радио \"Фокус\"- Пирин от ОДМВР-Кюдстендил. Управляваният от младата жена автомобил \"БМВ\", се е преобърнал в платното в посока София. Започнато е досъдебно производство за установяване на причините за инцидента. \r\nЛивия НИНОВА", "date": "2018.02.17", "title": "Кюстендил: Млада жена е загинала при катастрофа на АМ \"Струма\" при п. в. \"Бобошево\""}
{"url": "http://www.focus-news.net/news/2018/02/17/2489651/turist-e-zatrupan-ot-lavina-v-rayona-na-hizha-sinanitsa-v-pirin.html", "text": "Турист е затрупан от лавина в Пирин в района на хижа „Синаница“. Това съобщи за Агенция „Фокус“ директорът на Планинската спасителна служба (ПСС) при БЧК Емил Нешев. „В Пирин, в района на хижа „Синаница“, има затрупан човек от лавина, предизвикана от козирка от сняг“, обясни Нешев. По думите му преди малко спасители на ПСС са достигнали до мястото на инцидента и в момента работят много интензивно. \r\nЛюба АЛЕКСИЕВА", "date": "2018.02.17", "title": "Турист е затрупан от лавина в района на хижа „Синаница“ в Пирин"}
{"url": "http://www.focus-news.net/news/2018/02/17/2489661/pazardzhik-utvardeni-sa-formulite-za-razpredelenie-na-sredstva-po-edinnite-razhodni-standarti-za-izdrazhka-na-edin-uchenik-v-obshtinata.html", "text": "Утвърдени са формулите за разпределение на средства по единните разходни стандарти за издръжка на един ученик/дете за бюджетната 2018 година за общинските детските градини и училища, съобщиха от пресцентъра на Община Пазарджик. Формулите са приети единодушно след обсъждане с директорите на образователните институции. Новите моменти в съдържанието на формулите тази година са добавените, като основни компоненти \"стандарт за институция“  и ,,стандарт за брой групи/паралелки“ и в същото време се запазва се компонентът \"брой деца/ученици“. За детските градини допълнителни компоненти по формулата са резерв за непредвидени разходи, средства за логопедичен кабинет, средства за детски градини на делегиран бюджет, отопляващи се с газ или течно гориво. За училищата допълнителни компоненти по формулата са резерв за непредвидени разходи, средства за училища, отопляващи се с течно гориво с брой ученици до 180, отдалечени от общинския център.", "date": "2018.02.17", "title": "Пазарджик: Утвърдени са формулите за разпределение на средства по единните разходни стандарти за издръжка на един ученик в общината"}
{"url": "http://www.focus-news.net/news/2018/02/17/2489658/sport-kamil-shtoh-zashtiti-olimpiyskata-si-titla-v-distsiplinata-ski-skok-ot-golyama-shantsa-vladimir-zografski-ostana-35-i.html", "text": "Полякът Камил Щох защити титлата си от Сочи на ски скок от голяма шанца на Олимпийските игри в Пьончан като преодоля 136,5 метра в прекрасен стил, което му беше достатъчно да триумфира. Втори завърши немецът Андреас Велингер, който направи и най-дългия скок от 142 метра, а трети остана Роберт Йохансон със 140 метра. Българският представител Владимир Зографски отпадна още при първите скокове и остана 35-и в крайното класиране.", "date": "2018.02.17", "title": "Спорт: Камил Щох защити олимпийската си титла в дисциплината ски скок от голяма шанца, Владимир Зографски остана 35-и"}
{"url": "http://www.focus-news.net/news/2018/02/17/2489660/georgi-anastasov-tsplr-vasil-levski-asenovgrad-da-nosim-imeto-na-apostola-e-chest-no-i-otgovornost.html", "text": "Голяма чест, но и отговорност, свързана с приобщаването на децата към българските ценности, е Центърът на подкрепа и личностно развитие в Асеновград да носи името на Апостола на свободата Васил Левски. Това каза за Радио „Фокус“ – Пловдив управителят на социалното учреждение Георги Анастасов. По думите му, колективът на Центъра за подкрепа и личностно развитие се стреми да бъде съпричастен с всичко онова, което името на Левски го задължава да прави. „Смятам, че успяваме. Децата се отнасят с уважение и с разбиране към неговата личност и към делото му, а и не само. Те са възхитени от това, което Левски е вършил и са респектирани от същността на героя. Има смисъл от всичко това, което се прави, за да не се забрави неговото дело“, коментира Анастасов. Той каза още, че децата от Центъра за подкрепа и личностно развитие в Асеновград постоянно се включват и участват в поклонения не само пред паметника на Левски и не само по повод годишнините от раждането и гибелта му. „Те се включват активно при поклонения на паметника на Виктор Дандевил, на цар Иван Асен II и на много други. Стараем се да ги запознаваме с историята и смятам, че засега успяваме. Виждам, че заниманията им в свободното им време е много ползотворно. Запознават се с доста неща, които, за съжаление, в училище няма как да научат. Фактът, че с всяка година децата при нас са повече, това показва, че до голяма степен успяваме да изпълним и социалното предназначение на учреждението, защото ние сме учреждение, което трябва да ги социализира и да ги приобщи към българските ценности“, посочи Анастасов. Управителят на Центъра за подкрепа и личностно развитие „Васил Левски“ в Асеновград смята, че не е необходимо постоянно да се говори за важните исторически дати и годишнини, но когато има поводи и децата проявят самоинициатива, тогава е хубаво да се поощряват, като по този начин ще бъдат ангажирани спрямо великата ни история и герои, ще бъдат пълна част от нея.\r\nТони МИХАЙЛОВ", "date": "2018.02.17", "title": "Георги Анастасов, ЦПЛР „Васил Левски“-Асеновград: Да носим името на Апостола е чест, но и отговорност"}
{"url": "http://www.focus-news.net/news/2018/02/17/2489654/valentin-sotirov-chitalishte-prosveta-v-selo-belasitsa-chitalishteto-ima-zhenska-pevcheska-grupa-za-avtentichen-folklor-i-trio-za-obraboten-folklor.html", "text": "Към момента читалище „Просвета“ в село Беласица има женска певческа група, за автентичен фолклор и трио за обработен фолклор. Това каза за Радио „Фокус“-Пирин Валентин Сотиров, секретар на читалището. По думите му съставите участват в различни събития, като тази година за пореден път са се включили в музикалното събитие „Дар от природата“, провело се в село Говедарци. \r\nСотиров подчерта, че през изминалата година съставът е участвал и във фестивал в село Вършец, където са били приети много добре. „Хората от Северозападна България се запознаха с нашите песни, танци и музика. Още докато бяхме там започнаха да валят покани за участия към нас“, добави секретарят. Сотиров добави, че читалището в село Беласица е получило покана за участие във фестивал на песните, танците и традиционните храни и занаяти в село Борован, Област Монтана.\r\nКристина МИТКОВА", "date": "2018.02.17", "title": "Валентин Сотиров, читалище „Просвета“ в село Беласица: Читалището има женска певческа група за автентичен фолклор и трио за обработен фолклор"}
{"url": "http://www.focus-news.net/news/2018/02/17/2489662/bloomberg-dzhordzh-soros-se-e-sreshtal-s-hora-ot-rakovodstvoto-na-etsb-vav-vrazka-sas-zadalbochavaneto-na-integratsiyata-v-evrozonata.html", "text": "Миналата година милиардерът Джордж Сорос се е срещнал с един от хората, които определят политиката на Европейската централна банка (ЕЦБ) – Беноа Куьор, за да обсъдят въпрос, който интересува силно роденият в Унгария интернационалист: по-дълбоката интеграция на еврозоната, предава американската агенция Bloomberg.\r\nЧастната среща между Куьор и ръководството на фондовете на Сорос се е провела на 14 ноември във Франкфурт и е била фокусирана върху „задълбочаването на интеграцията в еврозоната“, се разбира от календар на проведените от борда на директорите на ЕЦБ срещи, публикуван в петък. Куьор отговаря за международните и европейските отношения на Банката.\r\nСпоред сведенията на Bloomberg, 86-годишният Сорос е заявил, че мрежата фондации „Отворено общество“ увеличават усилията си за насърчаване и защита на демокрацията в развития свят. От агенцията припомнят, че по време на Световния икономически форум в Давос миналия месец, той е изразил мнение, че Европейския съюз трябва да бъде проведе „радикални реформи“, за да си върне общественото доверие и да предотврати разрастването на националистическите настроения в Европа. Освен това, Сорос е посъветвал ЕС да не образува ядро от държавите, влизащи в еврозоната.\r\nВ коментар пред Bloomberg, говорител на ЕЦБ е заявил, че разговорите на много високо ниво със Сорос са били изцяло по темата за интеграцията на еврозоната.\r\nПревод и редакция:", "date": "2018.02.17", "title": "Bloomberg: Джордж Сорос се е срещал с хора от ръководството на ЕЦБ във връзка със задълбочаването на интеграцията в еврозоната"}
{"url": "http://www.focus-news.net/news/2018/02/17/2489679/yeni-safak-binali-yaldaram-e-izrazil-zadovolstvoto-si-ot-balgaro-turskite-otnosheniya-po-vreme-na-sreshta-s-boyko-borisov.html", "text": "Министър-председателят на Турция Бинали Йълдъръм е провел среща с българския си колега Бойко Борисов в кулоарите на Мюнхенската конференция за сигурността, пише електронното издание на турския вестник Yeni Safak, като се позовава на информация от неназован източник от турското правителство.\r\nСпоред източникът, по време на срещата с Борисов, чиято страна е ротационен председател на Съвета на Европейския съюз, е бил подчертан конструктивния принос на България към присъединителния процес на Турция в ЕС.\r\nДвамата са обсъдили отношенията между Турция и ЕС, двустранните връзки, както и текущи въпроси от двустранното сътрудничество.\r\nИзточникът на изданието е съобщил, че премиерите са изразили задоволството си от състоянието на отношенията между Турция и България, които са основани на взаимния интерес.\r\nПревод и редакция:", "date": "2018.02.17", "title": "Yeni Safak: Бинали Йълдъръм е изразил задоволството си от българо-турските отношения, по време на среща с Бойко Борисов"}
{"url": "http://www.focus-news.net/news/2018/02/17/2489646/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.02.17", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2018/02/17/2489680/pazardzhik-chetiri-ulitsi-shte-badat-asfaltirani-prez-tazi-godina-v-selo-sinitevo.html", "text": "Четири улици ще бъдат асфалтирани през тази година в пазарджишкото село Синитево, съобщи за Радио „Фокус“ – Пазарджик Борислав Алексиев, кмет на населеното място. По думите му около 70% от улиците в селото са асфалтирани, останалите 30% са черни пътища, които са в лошо състояние. Улиците в ромската махала също са асфалтирани и са в добро състояние. „Основно ремонтните ни дейности през тази година ще бъдат насочени към ремонт на библиотеката, който ще включва поправка на покрива, поставянето на нова дограма и паркет“, уточни Алексиев. Той допълни, че библиотеката разполага с около 13 000 тома литература от различни жанрове.\r\nАлбена ЖИЛЕКОВА", "date": "2018.02.17", "title": "Пазарджик: Четири улици ще бъдат асфалтирани през тази година в село Синитево"}
{"url": "http://www.focus-news.net/news/2018/02/17/2489682/rumyana-glavcheva-ekspert-seizmolog-dopisen-chlen-na-bani-slabo-zemetresenie-e-useteno-v-obedinenoto-kralstvo.html", "text": "Днес, събота, в 14:31 местно време в Южен Уелс е регистрирано усетено земетресение. Трусът е с магнитуд 4.7 – оценка на Евро-Средиземнорския сеизмологичен център въз основа на 44 регистрации. Дълбочината на източника е 7 до 10 километра (км). Британски геоложки проучвания предлагат карта с разпределение на сътресенията по въздействания регион. Върху територия с радиус от около 40 км спрямо епицентъра в източна и южна посока от него личат райони със сътресения от интензивност V и VI степен (Суансии и Кардиф), т.е. липсват сериозни материални щети. Трусът е усетен на разстояния до около 200 км от епицентъра, включително в Англия и Ирландия (Лондон, Бирмингам, Ливерпул; Корк). През следващите два часа активираното огнище генерира две микроземетресения с магнитуд под 2.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.02.17", "title": "Румяна Главчева, експерт-сеизмолог, дописен член на БАНИ: Слабо земетресение е усетено в Обединеното кралство"}
{"url": "http://www.focus-news.net/news/2018/02/17/2489681/intsidenti-sas-zatrupani-ot-lavini-turisti-spravka-agentsiya-fokus.html", "text": "14 февруари 2018 г.\r\nСноубордист е спасен след паднала лавина извън пистите в Банско. Инцидентът става в сутрешните часове, когато сноубордистът влиза в улей в района на Банско. Получава се подсичане на снега и е пада лавина, която го затрупва. Веднага към мястото тръгват планински спасители, които провеждат няколкочасова спасителна акция. Сноубордистът е изваден в безсъзнание и с глътнат език, но екипите го реанимират и  предадат жив на медицински екип.7 март 2017 г. \r\n20-годишен младеж загива, след като е затрупан от лавина в района на връх Тодорка в Пирин. Инцидентът става малко след 17.00 часа в улей, където е забранено карането на ски. Младежът е бил с още четирима души. Той решава да се спусне по един от най-големите улеи, намиращ се срещу връх Вихрен. Образува се е голяма лавина, която го  затрупва и влачи близо километър. Хората, с които е бил, както и екип от 10 планински спасители стигат до него и се опитват да го спасят, но не успяват. 4 март 2017 г. \r\nПланинска спасителна служба оказват помощ на трима туристи, затрупани от лавина в Рила. Тримата туристи – две момчета и едно момиче тръгват около 05.00 часа сутринта от хижа Мальовица. Лавината ги затрупва в района на местността Камината. Сигналът е подаден в 6.37 часа на тел. 112 от едно от момчетата, което е затрупано от лавината, но успява да се измъкне. Той съобщава, че останалите двама души все още под снега. Спасителите от планинската служба веднага се отправят към района с моторна шейна. Междувременно на спасителите се е обажда и момичето, което също  успява да се измъкне от снега, но заради фрактура на крака не може да се движи. До пристигането на спасителите става ясно, че  второто момче е успяло само да се изрови от снега. Пострадалото момичето е транспортирано до болнично заведение, където ѝ е оказана лекарска помощ. 6 февруари 2017 г.\r\nЕкипи на ПСС спасяват англичанин, затрупан от лавина в местността Ечмище над Банско. Англичанинът навлиза в лавинен район и е затрупан до кръста. Акцията е приключва успешно, като човекът е изваден жив и здрав.  6 януари 2017 г.\r\nТурист умира, след като е затрупан от лавина край Седемте рилски езера. 36-годишният мъж е затрупан от лавина, паднала край хижа „Рилски езера” в Рила планина. Сигналът е подаден от брата на затрупания турист в 11.55 часа. Около 40 човека със специално обучени кучета участват в акцията по спасяване на затрупания мъж. Акцията се осъществява при много лоши метеорологични условия – мъгла, вятър и сняг. След откриването и изваждането на мъжа, екип на „Спешна помощ” правил всичко възможно да спаси на пострадалия, но усилията са напразни. 21 януари 2016 г.\r\nДвама души загиват, след като са затрупани от лавина, в района на хижа „Алеко” на Витоша. В 04:00 ч. сутринта близък на туристите подава сигнал в Централния денонощен пост на ПСС, че двамата са се изкачили от хижа „Алеко” и около 00.00 часа са били на горна станция на влек „Заека” и са казали, че до 2 часа ще се приберат в София, но не са се прибрали. Дежурният в Планинската спасителна станция „Алеко” прави оглед в района и установява, че автомобилът на мъжете е на паркинга, а в района има множество паднали лавини тип „снежни дъски”. Екип от 14 планински спасители от софийския отряд на ПСС и две спасителни кучета започват издирването в паднали лавини на двама туристи.  Въпреки действията на спасителите, двамата туристи са намерени без признаци на живот, затрупани в лавина. В 9.40 часа е намерен първият човек без жизнени показатели. В 11.17 часа е намерен вторият, отново без признаци на живот. 17 януари 2016 г.\r\nСкиор предизвиква лавина в местността Ечмище в Пирин планина над Банско. Повече от два часа е продължава акцията за спасяването на скиора, който при падането на лавината се е закача на бор, от който екипи на ПСС го свалят невредим. 11 март 2015 г. \r\nСкиор е затрупан от паднала лавина под връх Тодорка в Пирин. Мъжът е на 37 години от София. Той е открит от спасителите с  травма на гръдния кош, но без опасност за живота. Сигналът за инцидента е подаден от туристи, които са били в лифта и са видели лавината.8 март 2015 г. \r\nТрима души загиват след падане на лавина в Пирин. Загиналите са мъже на 29 години, 34 години и 38 години - и тримата са от София. Те са били част от група от 17 души, които са карали ски на нерегламентирано място в планината. 1 февруари 2015 г. \r\nЛавина затрупва част от спасителен екип, който издирва три изгубили се в Рила момчета. Всички спасители са извадени живи и здрави.5 април 2013 г. \r\nЛавина затрупва четирима алпинисти, докато катерят връх Вихрен по Северната стена. Голямата снежна маса се откъсва малко след 14.00 часа  и помита надолу мъжете, влачейки ги близо 40 метра.18 януари 2013 г. \r\nДвама руснаци предизвикват лавина на Боровец. Туристите решават да карат ски на необработен терен близо до пистата \"Маркуджик\" 3, където от няколко седмици е обявена повишена опасност от свличане на снежна маса.13 януари 2013 г. \r\nЛавина затрупва трима скиори в района на връх Харамията в Рила. И тримата са спасени.24 февруари 2011 г. \r\nФинландски турист загива под връх Тодорка в Пирин, след като е затрупан от лавина. Към 14.00 часа пада лавина от страната на връх Тодорка. В нея попадат четирима финландци, които  карат извън обозначените писти над Банско. След като лавината спира, трима успяват да се изровят и подават сигнал около 14.40 часа до ПСС-Банско. Веднага е тръгва екип от 15 спасители, оборудвани за лавино-спасителни акции, но четвъртият мъж е открит мъртъв.22 февруари 2010 г. \r\nЛавина отнема живота на 22-годишен норвежец под връх Тодорка.\r\nИнцидентът става извън ски зоната. Мъжът тръгва по един от улеите в посока х. „Дамяница\". Към 14 ч. приятели на загиналия подават сигнал, че го няма, след което планинските спасители започват издирването му. Тялото е намерено в 17.15 ч. Установено е, че младежът е починал от травмите си.14 февруари 2010 г. \r\nПаднала лавина затрупва турист в района под връх Мусала. Пострадалият е изваден навреме и оцелява.1 февруари 2010 г. \r\n30-годишен ски учител загива, след като лавина над Банско се срутва върху него. Мъжът е заедно с още четирима скиори. Те успяват да се измъкнат невредими. Малко след това втора лавина се стоварва върху екипа от спасители. Няма жертви.\r\nТрагедията се разиграва на Североизточния склон на връх Тодорка.30 януари 2010 г. \r\nАлпинист е със счупен крак, след като попада в лавина в района на Северния Джендем край Троян. Инцидентът става в късния следобед. В района има състезание на алпинисти, като група се катери по тура на водните дупки. При излизане на лятната пътека за връх Ботев групата попада в лавина. Причината за инцидента е подценяване на обстановката и информацията на ПСС за лавинна опасност.30 януари 2010 г. \r\nСедем души попадат под лавина сутринта около 9.00 ч. в местността \"Палашица\" в района над хижа \"Бъндерица\" в Пирин. При този инцидент жена е получила черепно-мозъчна травма.29 януари 2010 г. \r\n28-годишен мъж загива, пометен от лавина на Банско.\r\nОколо 13 часа мъжът кара ски извън обезопасената зона, когато тонове сняг се изсипват от връх Тодорка. Македонски гражданин сигнализира в Планинската спасителна служба и започва издирване. Скоро тялото на скиора е открито. Мъжът е от Банско и е бил ски учител.28 януари 2009 г. \r\n28-годишен мъж изчезва в снеговете на Пирин след свличането на лавина. Изчезналият е 28-годишният Виктор Гербев, който кара сноуборд на мястото на инцидента. Инцидентът става около 10.30 ч. 28-годишния софиянец кара ски със своя приятелка, която е невредима.27 януари 2007 г. \r\nДве лавини падат в района на връх Тодорка край Банско. При първия инцидент няма пострадали, при втората обаче са ранени момче и момиче. И двете лавини са причинени от сноубордисти, които са карали по необработени писти. Първата лавина пада около 9.30 часа сутринта. Един човек бива затрупан, но е успял сам да излезе невредим от снега. При втората лавина, която падна около 12.50 часа, освен, че пострадват двама души, има съмнения и за още един затрупан, но те не се потвърждават.26 януари 2007 г.\r\nЛавина пада в района на хижа “Мусала” около 15.50 часа. В 19.40 часа спасителните екипи са открили мъж, затрупан от падналанта лавина. Мъжът е открит мъртъв на дълбочина метър и половина под снега. Починалият е хижарят на хижа “Мусала” Марио. Акцията е прекратена. Според спасителите хижарят е престоял под снега до 19.40 часа, тоест над пет часа и шансът му за оцеляване е бил много малък. 5 март 2006 г.\r\nЛавина, дълга 1 километър и широка 300 метра, затрупва словашки туристи на Мальовица. Срутването на огромната снежна маса е предизвикано от шестима свовашки скиори, които, въпреки предупреждението на хижаря, отишли да карат извън обработените писти. \r\nТуристите решили да се спускат в улея между Черната скала и Камилата.\r\nНяма загинали.19 февруари 2006 г.\r\nОгромна снежна маса затрупва трима скиори на Витоша. Под преспите загинава 20-годишният Александър Александров, който току що изкарал курсове за спасител.\r\nТой се е спускал по обработена писта в местността \"Резньовете\" под Черни връх.февруари 2003 г. \r\nВ Стара планина двама туристи тръгват по труден терен към връх Ботев. Единият от тях загива след като е повлечен от снежна лавина.декември 2002 г. \r\nВ Пирин група туристи са затрупани от лавина. Един от тях умира, а другите успяват да се измъкнат.16 декември 1965 г. \r\nНа 16 декември 1965 година лавина под Мальовица отнема живота на 11 алпинисти. Точно в 6 часа 16 алпинисти тръгват към връх Мальовица. Оттам се връщат само петима. Всички участници са добре подготвени. Най-младите - 17-годишният Чавдар Костадинов и Спас Малинов - на 18, са ученици. Единствената жена в групата е Мария Тутурилова. 16-те вървят един след друг над Елениното езеро в Мальовишкия циркус. В 8:10 часа Малинов, който е четвърти в колоната, поглежда часовника си. Точно в този миг снежната покривка, върху която са стъпили, тръгва надолу по 40-градусовия склон. Снегът пада в ниското, завихря се от отсрещния склон, обръща се и се стоварва върху свличащите се заедно с него алпинисти. Случилото се ляга в основата на прекрасната книга на Блага Димитрова \"Лавина\". Трагедията не се забравя и до днес от планинарите, тъй като на фаталната дата на място загива целият елит на алпинистите. По-късно по рамана е направен българският филм „Лавина“, който е отличен със специалната награда на Международния фестивал в Делхи през 1983 година.", "date": "2018.02.17", "title": "Инциденти със затрупани от лавини туристи (Справка Агенция „Фокус“)"}
{"url": "http://www.focus-news.net/news/2018/02/17/2489686/plovdiv-chitalishte-prosveta-v-selo-katunitsa-tazi-godina-shte-otbelezhi-svoya-120-i-yubiley.html", "text": "Читалище „Просвета“ в село Катуница тази година ще отбележи своя 120 юбилей. Това каза за Радио „Фокус“ –Пловдив Красимир Юруков, кмет на село Катуница. „Читалището е създадено през 1898 година. Това ще бъде един много голям празник за нас, с много богата програма“, каза Красимир Юруков. Той коментира, че в тържествената програма участие ще вземат самодейни групи и състави от съседни общини. Празникът по повод 120 годишнина ще се проведе на 1 ноември, Денят на народните будители.\r\nВесела КРЪСТЕВА", "date": "2018.02.17", "title": "Пловдив: Читалище „Просвета“ в село Катуница тази година ще отбележи своя 120-и юбилей"}
{"url": "http://www.focus-news.net/news/2018/02/17/2489685/predstoyashti-mezhdunarodni-sabitiya-za-18-fevruari-agentsiya-fokus.html", "text": "Продължава Международната конференция по сигурността, където ще се дискутира обстановката в Сирия, Украйна и други международни конфликти\r\n*** Продължават празненствата по случай 10-годишнинната от обявяваянето на независимостта на Косово\r\n*** Унгарският министър председател Виктор Орбан ще произнесе реч на ежегодния митинг, с което ще даде старт на предизборната си кампания\r\n*** Среща на алжирския външен министър Абделкадер Месахел с външния министър на Руската федерация Сергей Лавров.\r\n***", "date": "2018.02.17", "title": "Предстоящи международни събития за 18 февруари (Агенция \"Фокус\")"}
{"url": "http://www.focus-news.net/news/2018/02/17/2489689/1-025-semeystva-ot-obshtinite-varna-i-aksakovo-sa-sanktsionirani-prez-2017-g-zaradi-dopusnati-ot-detsata-im-neizvineni-otsastviya.html", "text": "28 944 семейства, в които се отглеждат 34 653 деца, са подпомогнати от Дирекция „Социално подпомагане” – Варна през 2017 година в изпълнение на Закона за семейни помощи за деца и Правилника за неговото приложение. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане” – Варна. По думите ѝ най-голям е относителният дял на помощите, които семействата получават за отглеждане на дете до завършване на средно образование, но не по-късно от 20-годишна възраст. Такива помощи получават 21 143 семейства, посочи Адриана Григорова.\r\n1 025 семейства от общините Варна и Аксаково са санкционирани през 2017 година заради допуснати от децата им неизвинени отсъствия. В тези семейства се отглеждат общо 1 187  деца. През 2017 година дирекцията е санкционирала и 70 семейства с деца в предучилищна възраст, тъй като са допуснали отсъствие повече от три дни без уважителна причина. 1 663 семейства са с прекратени семейни помощи през годината. Те се спират в случаите, когато децата не са посещавали училище три поредни месеца, когато децата са станали родители или когато децата се настаняват извън семейството по реда на Закона за закрила на детето, обясни Адриана Григорова.\r\nАдриана Григорова добави, че през 2017 година дирекцията е подпомагала 47 непълнолетни и малолетни майки.\r\nМарияна ВАЛЕНТИНОВА", "date": "2018.02.17", "title": "1 025 семейства от общините Варна и Аксаково са санкционирани през 2017 г. заради допуснати от децата им неизвинени отсъствия"}
{"url": "http://www.focus-news.net/news/2018/02/17/2489688/kmetat-na-obshtina-shumen-lyubomir-hristov-shte-ima-priemen-den-na-26-fevruari.html", "text": "Кметът на община Шумен Любомир Христов ще има приемен ден на 26 февруари от 14.00 часа. Това съобщиха от пресцентъра на Общината. По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 054/ 857 771. През менюто „Информация и услуги“ на интернет страницата на общината също има възможност да се подаде заявление за записване в приемния ден на кмета, заместник-кметовете и секретаря на общината. На 26 февруари, също от 14.00 часа, в стая 315 в сградата на общината приемен ден ще има и председателят на Общинския съвет проф. Борислав Беджев.", "date": "2018.02.17", "title": "Кметът на община Шумен Любомир Христов ще има приемен ден на 26 февруари"}
{"url": "http://www.focus-news.net/news/2018/02/17/2489656/vratsa-spokoyno-e-preminal-denyat-za-razmisal-predi-chastichnite-izbori-za-kmet-v-selo-gradeshnitsa.html", "text": "Спокойно е преминал денят за размисъл преди частичните избори за кмет в село Градешница. Това каза за Радио „Фокус“ – Видин Силвия Каменова, председател на Общинската избирателна комисия – Криводол. Тя посочи, че не са подавани жалби в комисията. Доставени са бюлетините за утрешните избори в предизборната секция в село Градешница и помещението е запечатано и се охранява от полиция. Петима са кандидатите за кмет на село Градешница на частичните избори утре в неделя 18 февруари. До избори в селото се стигна след като досегашният кмет Магдалин Сълков на 25 ноември 2017 г. подаде оставка заради смяна работата.\r\nАнна ЛОЗАНОВА", "date": "2018.02.17", "title": "Враца: Спокойно е преминал денят за размисъл преди частичните избори за кмет в село Градешница"}
{"url": "http://www.focus-news.net/news/2018/02/17/2489690/the-korea-herald-yuzhnokoreyskiyat-prezident-zayavi-che-momentat-za-sreshta-sas-severnokoreyskiya-lider-oshte-ne-e-uzryal.html", "text": "Президентът на Южна Корея Мун Дже-ин заяви, че моментът за среща със севернокорейския лидер Ким Чен-ун все още не е узрял, предаде южнокорейският вестник The Korea Herald.\r\nНа среща с журналисти в международния пресцентър на Зимните олимпийски игри в Пьончан Мун Дже-ин заяви: „Има много очаквания, но вярвам, че те може да са малко прибързани“ в отговор на въпрос дали той планира среща между двете страни на Корейския полуостров в близко бъдеще.\r\nЗа възможността за нова, трета по ред , среща между лидерите на двете корейски държави се заговори след като Ким Йо-чен, сестра на севернокорейския лидер Ким Чен-ун отправи покана към южнокорейския президент да направи посещение на Север по време на гостуването и в Пьончан във връзка със Зимната олимпиада. Според южнокорейския президент необходимостта от пряк диалог между САЩ  и Северна Корея нараства. Юлиян Марков", "date": "2018.02.17", "title": "The Korea Herald:  Южнокорейският президент заяви, че моментът за среща със севернокорейския лидер още не е узрял"}
{"url": "http://www.focus-news.net/news/2018/02/17/2489687/lavina-otne-zhivota-na-turistka-v-pirin-obzor.html", "text": "Лавина отне живота на туристка в района на хижа „Синаница“ в Пирин. Сигналът за инцидента е подаден към 17.00 часа в събота от две момчета, които са били с нея. Директорът на Планинската спасителна служба (ПСС) при БЧК Емил Нешев даде подробности по случая, като уточни, че ходейки по билото на планината, момичето е попаднало на козирка, която се е отчупила и пропаднала надолу. При падането е предизвикана лавина, която е затрупала туристката. Към мястото на инцидента веднага са тръгнали две моторни шейни с по двама планински спасители и спасително куче. Малко по-късно тялото на момичето е било открито от кучето.\r\nЕмил Нешев коментира, че работата на спасителните екипи в Пирин е била перфектна, но за съжаление без добър край. По думите му най-вероятно туристката е починала от задушаване от лавината. „Най-вероятно тялото на момичето ще бъде транспортирано към Банско, но не съм сигурен на 100%, тъй като подходът натам е много тежък с моторни шейни и не знам дали ще могат да я свалят“, обясни Нешев. Той изказа своята благодарност към екипите, които са работили. „Подходът наистина е много труден, а те успяха да стигнат за минимално време. Перфектна работа, но за съжаление без добър край“, уточни той и подчерта, че опасността от лавини остава. \r\nЛюба АЛЕКСИЕВА", "date": "2018.02.17", "title": "Лавина отне живота на туристка в Пирин (ОБЗОР)"}
{"url": "http://www.focus-news.net/news/2018/02/17/2489691/anadolu-agency-palestintsite-shte-othvarlyat-sdelkata-na-veka-zayavi-lider-na-hamas.html", "text": "Палестинците ще отхвърлят така наречената „Сделка на века“ – план на САЩ да уредят израело-палестинския конфликт, съобщи турската Anadolu Agency.\r\n„Всеки проект, отхвърлен от палестинците няма да мине“, написа в събота „Туитър“ Муса Абу Марзук. Така той коментира съобщенията в медиите за така наречената „Сделка на века“. Според  него единственото нещо обединявало досега палестинците е \"съпротивата“\r\nАгенцията припомня, че американския план включва анексия на целия Ерусалим от Израел за сметка на създаване на демилитаризирана палестинска държава, като селището Абу Дис, което граничи с Ерусалим да бъде провъзгласено за палестинска столица. Юлиян Марков", "date": "2018.02.17", "title": "Anadolu Agency:  Палестинците ще отхвърлят „Сделката на века“, заяви лидер на Хамас"}
{"url": "http://www.focus-news.net/news/2018/02/17/2489692/tass-amerikanskiyat-eskadren-minonosets-ros-navleze-v-cherno-more.html", "text": ". Американският ескадрен миноносец „Рос“, снабден с управляеми ракети навлезе в акваторията на Черно море, предаде  ТАСС.\r\nТова е съобщено от пресслужбата на Шести американски флот на военноморските сили на САЩ. В съобщението се пояснява, че корабът се е отправил в Черно море „с цел провеждане на операция по обезпечаването на сигурността в морето, за повишаване на регионалната стабилност, както и за укрепване съвместимостта на флотилиите на съюзниците и партньорите на НАТО.“\r\nАгенцията напомня, че съгласно конвенцията от Монтрьо от 1936 година, в Черно море военни кораби на нечерноморски държави в мирно време могат да пребивават в акваторията му не повече от 21 дена. Юлиян Марков", "date": "2018.02.17", "title": "ТАСС: Американският ескадрен миноносец  „Рос“ навлезе в Черно море"}
{"url": "http://www.focus-news.net/news/2018/02/17/2489693/bbc-chlenovete-na-britanskata-partiya-na-nezavisimostta-osvobodiha-lidera-si-henri-boltan.html", "text": "На извънредно общо събрание на Партията на независимостта, състояло се в Бирмингам бе освободен лидера на партията Хенри Болтън с 63 процента от гласувалите, предаде  BBC.\r\nБолтън беше освободен заради расистко изказване на неговата приятелка Джо Марни по адрес на Меган Маркъл – бъдещата съпруга на принц Хари. За временен ръководител на партията беше определен Джерард Батън. Избори за нов лидер на партията ще състоят до 90 дни.\r\nСлед освобождаването си Болтън заяви, че се опасява партията му да не изпадне от „бойното поле“ на британската политика през следващите месеци.  Юлиян Марков", "date": "2018.02.17", "title": "BBC: Членовете на британската Партия на независимостта освободиха лидера си Хенри Болтън"}
{"url": "http://www.focus-news.net/news/2018/02/17/2489659/the-washington-post-balgariya-se-vklyuchi-v-spora-za-imeto-na-makedoniya.html", "text": "България се включи към 25-годишния спор за името на Македония между Атина и Скопие, на основание, че този въпрос засяга и София, пише американското издание The Washington Post.\r\nВестникът припомня, че Македония и Гърция подновиха усилията си за разрешаване на спора, както и подробностите около него.\r\nThe Washington Post цитира думите на българския президент Румен Радев от петък, когато той заяви, че бъдещото решение на спора с Атина не трябва да включва „географски показатели, свързани с територията на България“, като от редакцията добавят, че Радев не е дал по-подробни обяснения за позицията си.\r\nИзданието обяснява, че историческата територия Македония включва земи, които днес са в Гърция, България и Бившата югославска република Македония.\r\nПревод и редакция:", "date": "2018.02.17", "title": "The Washington Post: България се включи в спора за името на Македония"}
{"url": "http://www.focus-news.net/news/2018/02/17/2489684/ministar-neno-dimov-nyama-voyna-mezhdu-prezidenta-i-premiera.html", "text": "Няма война между президента и премиера. Понякога политическият речник е по-агресивен. Румен Радев и Бойко Борисов ще намерят начин да продължат действията си в институционален синхрон. Това каза в предаването \"Офанзива\" по Канал 3 министърът на околната среда и водите Нено Димов. \r\n\"Не виждам причина да си подавам оставката, докато имам подкрепа. Придържам се към програмата, която е заложена. Протестите за Пирин са политически, на партия която не можа да премине 4-процентовата бариера на последните избори\", допълни Нено Димов. \r\nСпоред него това е атака срещу правителството в сектор \"Околна среда\". „Ще има втори кабинков лифт в Банско само след законови процедури. Необходими са оценка на въздействието, както и инвестиционно намерение. Самите процедури ще траят месеци\", добави Нено Димов. По думите му Витоша е изключително важна и трябва да бъде върната на София и на софиянци. „Има проект, но той най-вероятно ще бъде върнат за допълнителни въпроси. Да се надяваме, че няма да има обжалване\", посочи той.  \r\nДимов подчерта, че няма напрежение между лидерите в „Обединените патриоти“ - Волен Сидеров, Красимир Каракачанов и Валери Симеонов. „Няма напрежение между министъра на туризма Николина Ангелкова и вицепремиера Валери Симеонов\", каза още Нено Димов.", "date": "2018.02.17", "title": "Министър Нено Димов: Няма война между президента и премиера"}
{"url": "http://www.focus-news.net/news/2018/02/17/2489683/vidin-protestirashti-za-chetvarta-sedmitsa-blokiraha-dvizhenieto-po-glaven-pat-e-79-s-iskane-za-magistrala-ot-sofiya-do-vidin-i-tunel-pod-petrohan-obzor.html", "text": "Стотици протестиращи за четвърта поредна събота блокираха движението по главен път Е-79 с искане за магистрала от София до Видин и тунел под Петрохан. Протестиращи граждани оставиха автомобилите в началото на Видин и с пешеходно шествие спряха за четири часа движението по международния път. От гражданското движение продължават да настояват да бъде взето решение на Министерски съвет, в което да се посочат конкретен график, етапи, срокове, финансиране и краен срок на строителството за магистрала Видин – София, както и за тунел под Петрохан. Те посочват още, че изграждането на магистрала Видин-София има не само транспортно значение, но ще окаже влияние и върху икономическото и социалното развитие на региона. \r\nПоради протестните действия от \"Гранична полиция\" посъветваха шофьорите, които пътуват за ГКПП \"Дунав мост 2\" да използват алтернативни гранични пунктове, за да не се образуват колони и задръствания.", "date": "2018.02.17", "title": "Видин: Протестиращи за четвърта седмица блокираха движението по главен път Е-79 с искане за магистрала от София до Видин и тунел под Петрохан (ОБЗОР)"}
