{"url": "http://www.focus-news.net/news/2019/07/20/2682368/evening-standard-politsiya-izdirva-zapodozryan-izpolzval-salzotvoren-gaz-v-metroto-v-london.html", "text": "Полиция издирва заподозрян след използване на сълзотворен газ в метрото в Лондон в пълен с пътници влак, пише лондонският вестник  Evening Standard . \r\nНа няколко пътници е била оказана помощ от парамедици за кашлица и задух, след като сълзотворният газ е бил използван във вагона \r\nИнцидентът с станал на станция Площад Оксфорд в 9.13 часа тази сутрин местно време (11:13 българско време). \r\nБританската транспортна полиция смята, че газът е циановъглерод, който също може да причини изгаряне на гърлото и носа. \r\n27-годишна пътничка разказа: \"Току-що бяхме напуснали Грийн Парк, когато имаше някаква суматоха в следващия вагон, но не можахме да кажем какво се случва. Тогава двама мъже минаха през вратата между вагоните и се препъваха, мислехме, че са пияни. Тогава всички започнаха да кашлят и да се отдалечават, не беше приятно. \r\nВластите уверяват, че веществото не е токсично и умоляват пътниците, които имат информация по въпроса да се свържат с полицията. \r\n \r\n  Юлиян Марков", "date": "2019.07.20", "title": "Evening Standard: Полиция издирва заподозрян, използвал сълзотворен газ в метрото в Лондон"}
{"url": "http://www.focus-news.net/news/2019/07/20/2682367/sport-ludogorets-pobedi-beroe-kato-gost-s-42.html", "text": "Футбол: Отборът на Лудогорец победи Берое като гост с 4:2 в мач от втория кръг на  efbet Лигата . Головете отбелязаха Жоржиньо – два и Кешеру – също два за шампионите и Йосипович – два за домакините, първият от дузпа. След победата Лудогорец поделя първото място с Черно море, които по-рано победиха тима на ЦСКА с 3:1 също като гости. \r\nВ неделя играят Ботев Пловдив – Дунав Русе и Етър – Левски.", "date": "2019.07.20", "title": "Спорт: Лудогорец победи Берое като гост с 4:2"}
{"url": "http://www.focus-news.net/news/2019/07/20/2682364/sport-aleksandra-nacheva-specheli-srebaren-medal-na-troen-skok-v-shvetsiya.html", "text": "Лека атлетика: Александра Начева спечели сребърен медал на троен скок в Швеция на Европейското първенство за юноши и девойки под 20 години в шведския град Бурос. Тя скочи 13.81 метра на финала. Победителка е гъркинята Спиридула Кариди с постижение 14.00 метра. Трета е латвийката Рута Ласмане с 13.48 метра. Това е пето отличие за Начева от голямо първенство", "date": "2019.07.20", "title": "Спорт: Александра Начева спечели сребърен медал на троен скок в Швеция"}
{"url": "http://www.focus-news.net/news/2019/07/20/2682303/lovech-mitropolit-gavril-shte-oglavi-liturgiya-v-selo-presyaka-na-21-yuli.html", "text": "В празничния за християните неделен ден, Негово високопреосвещенство Ловчански  митрополит Гавриил ще оглави Архиерейска света Литургия. в храм  „Св. пророк Илия“, село Пресяка,   Ловешко, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.07.20", "title": "Ловеч: Митрополит Гаврил ще оглави литургия в село Пресяка на 21 юли"}
{"url": "http://www.focus-news.net/news/2019/07/20/2682302/shumen-sastezanieto-igrite-na-grada-shte-se-provede-v-park-kyoshkove.html", "text": "Състезанието „Игрите на Града“ ще се проведе в Шумен, съобщиха организаторите на инициативата от  Градски ученически парламент – Шумен . Началото на съревнованието ще бъде поставено в 16.00 часа на входа на парк „Кьошкове“. Събитието е насочено към младежите и цели да ги провокира да научат повече за града и родината по интересен и различен начин.  \r\nПо регламент състезанието-викторина ще се проведе в три кръга. В първия участниците ще отговарят на въпроси, свързани с историята на Шумен и на страната. Вторият кръг ще бъде посветен на историята и култура на страните, от които са гостите от чужбина. Третият кръг се нарича „водна война“ – в балони ще бъдат скрити букви и участниците ще трябва да подредят дадена дума, след като спукат балоните.  \r\n„Игрите на Града“ трябваше да се проведат на 13 юли, но състезанието беше отложена поради лошо време.", "date": "2019.07.20", "title": "Шумен: Състезанието „Игрите на Града“ ще се проведе в парк „Кьошкове“"}
{"url": "http://www.focus-news.net/news/2019/07/20/2682301/korneliya-ninova-bsp-kasno-vi-e-za-smyana-na-pozitsiyata-za-kyoveshi-g-n-premier.html", "text": "Късно ви е за смяна на позицията за Кьовеши, г-н премиер. Това написа лидерът на БСП Корнелия Нинова във  \"Фейсбук\" . \"Страх лозе пази, но е късно за пазача. Борисов обявил, че ще подкрепи г-жа Кьовеши за главен европейски прокурор. Изчаквал бил ЕНП да има обща позиция. Тази седмица му зададох въпрос в парламента - ще я подкрепи ли. Не дойде да ми отговори, защото не било от неговата компетентност. Чудя се да се смея ли, да плача ли? Когато имаше двама кандидати, Борисов не подкрепяше Кьовеши. Даже ме пращаше в Румъния да видя какви бели е направила. Сега, когато тя остана единствен кандидат - тича пред вятъра. Късно ви е за смяна на позицията,г-н премиер. Време ви е за притеснения. Изразявам личното си мнение - подкрепях я и преди, и сега. Отнесох много критика за тази позиция и от свои, и от други, но продължавам да мисля, че тя може да бъде носител на справедливост за европейските граждани. Желая й успех!\", написа още лидерът на БСП.", "date": "2019.07.20", "title": "Корнелия Нинова, БСП: Късно ви е за смяна на позицията за Кьовеши, г-н премиер"}
{"url": "http://www.focus-news.net/news/2019/07/20/2682366/kadri-veseli-sled-ostavkata-na-haradinay-sa-neizbezhni-predsrochni-izbori.html", "text": "Лидерът на Демократическата партия на Косово (ДПК) и председател на косовския парламент Кадри Весели заяви, че предсрочните избори в страната са неизбежни и че партията му е готова за тях, когато бъдат насрочени, съобщава сръбското радио Б92, цитирано от македонската агенция  “Макфакс“ . \r\nВесели на пресконференция, след завръщането си от САЩ заяви, че политическите партии трябва да обсъдят датата на изборите. \r\nТой добави, че оставката на Харадинай от поста министър-председател е лично решение и че те не са били уведомени преди това. \r\n„Решението на бившия министър-председател да подаде оставка е лично решение и като такова ние го приехме, независимо от факта, че не сме имали преди това никакво съобщение или консултация. Предсрочните избори са неизбежни. ДПК е готова за тях, когато бъдат насрочени. Сега остава само да говорим за датата на тяхното провеждане,\" каза Весели. \r\nЛидерът на ДПК в обръщението си каза, че гражданите трябва да имат пълна увереност, че държавата, суверенитетът и териториалната цялост са недосегаеми. \r\n \r\n  Юлиян Марков", "date": "2019.07.20", "title": "Кадри Весели: След оставката на Харадинай са неизбежни предсрочни избори"}
{"url": "http://www.focus-news.net/news/2019/07/20/2682304/futbol-manchestar-yunayted-otkaza-oferta-za-lukaku-na-stoynost-54-mln-paunda.html", "text": "Футбол: Отборът на Манчестър Юнайтед отказа оферта за Ромелу Лукаку, идваща от италианския клуб Интер на стойност 54 млн. паунда или около 60 млн. евро. Английският тим не смята да се разделя с 26-годишния нападател за по-малка сума от 75 млн. паунда. Треньорът на Интер Антонио Конте не веднъж е разкривал, че харесва Лукаку и вероятно преговорите ще продължат.", "date": "2019.07.20", "title": "Футбол: Манчестър Юнайтед отказа оферта за Лукаку на стойност 54 млн. паунда"}
{"url": "http://www.focus-news.net/news/2019/07/20/2682307/pazardzhik-fk-hebar-posreshta-spartak-pleven-v-parviya-si-ofitsialen-mach-ot-vtora-profesionalna-liga.html", "text": "Футболен клуб (ФК) „Хебър“-Пазарджик посреща „Спартак“-Плевен в първия си официален мач от Втора Професионална лига, съобщиха от  клуба . Срещата ще се проведе от 18.30 часа на стадион „Христо Гюлеметов – Бонбона” в Брацигово. Това се налага заради извършване на ремонт на стадиона на „Хебър“ „Георги Бенковски“.", "date": "2019.07.20", "title": "Пазарджик: ФК „Хебър“ посреща „Спартак“-Плевен в първия си официален мач от Втора Професионална лига"}
{"url": "http://www.focus-news.net/news/2019/07/20/2682306/sofiya-belogradchishkiyat-episkop-polikarp-shte-otsluzhi-obnovlenie-i-arhiereyska-sveta-liturgiya-v-kurilskiya-manastir-sv-yoan-rilski-na-21-yuli.html", "text": "На  21 юли, в празничния за християните неделен ден, от  9:30 часа, с благословението на Негово светейшество Българския патриарх и Софийски митрополит Неофит,  Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  Курилския манастир \"Св. Йоан Рилски\" тази неделя, предаде репортер на  Агенция \"Фокус\" .   \r\nНикола ПЕТКОВ", "date": "2019.07.20", "title": "София: Белоградчишкият епископ Поликарп ще отслужи обновление и архиерейска света Литургия в  Курилския манастир \"Св. Йоан Рилски\" на 21 юли"}
{"url": "http://www.focus-news.net/news/2019/07/20/2682305/prof-plamen-pavlov-balgarskata-sashtnost-na-ilindensko-preobrazhenskoto-vastanie-tryabva-kategorichno-da-bade-priznata-ot-tezi-koito-pravyat-vsevazmozhni-ekvilibristiki-po-temata.html", "text": "Българската същност на Илинденско-Преображенското въстание трябва категорично да бъде призната от тези, които правят всевъзможни еквилибристики и търсят в него някаква самосиндикална македонска ориентация. Това каза за предаването  „За честта и славата на България“  на  Радио „Фокус“  историкът проф. Пламен Павлов. Самите документи от времето на въстанието повтарят формата на Априлското въстание. Той коментира и македонските учебници, които изкарват историята около черешовото топче като самобитна случка. \"През 1903 г. когато вече има модерно оръжие и динамит, да се използват черешови топчета има чисто знакова символика – повтаря се подвига на априлци и се следват заветите на Левски и Ботев\", обясни историкът. Проф. Павлов добави, че с оглед на водачите и редовите командири на въстанието, няма такъв, който да не е свързан с България. \"В Северна Македония се прави едностранчив прочит на събитието, като нещо самодостатъчно. Въстанието в действителност не е само  македонско, то е и одринско, дори Беломорско\", посочи проф. Павлов. \"Нужна е една преоценка на въстанието, то е въстание не само на поробените българи, но и на българите от България, тъй като помощта им е категорична\".  \r\n„Ние ще го честваме като общо, като тези събития, които се предвиждат в Договора за добросъседство, но не като събитие от някаква неясна чия универсална общочовешка история, а като събитие от българската история. Тогавашните хора – от поробените земи и от Странджанския край – всички са солидарни с това, че е част от българския стремеж за обединение. Искам да обърна внимание на нещо – Христо Матов, който е една от възловите фигури на това въстание – той през 1896- 1897г. издава вестник „Сан Стефанска България“. Всички те се стремят към национално обединение, но много добре знаят, че никой няма да позволи толкова лесно да се повтори прецедента с Източна Румелия и Княжеството, и затова се търсят по- дипломатически форми, но стремежът е категоричен към обединение“, каза още историкът.  \r\nПроф. Павлов заяви, че военните кадри, оръжията и плановете за въстанието, е свързано с българската военна мисъл и българското политическо мислене. \"В автентичните свидетелства няма никакви данни за отделна македонска тенденция в характера на въстанието\", обобщи историкът. \r\nЕвелина БРАНИМИРОВА", "date": "2019.07.20", "title": "Проф. Пламен Павлов: Българската същност на Илинденско-Преображенското въстание трябва категорично да бъде призната от тези, които правят всевъзможни еквилибристики по темата"}
{"url": "http://www.focus-news.net/news/2019/07/20/2682309/afp-poveche-ot-deset-hilyadi-dushi-v-moskva-protestirat-s-iskane-za-chestni-izbori.html", "text": "Повече от десет хиляди души, включително изтъкнати опозиционни политици, участваха в митинг в центъра на Москва в събота, за да поискат свободни и справедливи местни избори, според данните на независими наблюдатели, цитирани от  AFP . \r\nОпозиционните политици и техните поддръжници се събраха, след като властите отказаха да регистрират съратници на опозиционния лидер Алексей Навални и други критици на Кремъл, които се стремят да се кандидатират за съветници на предстоящите  през септември местни избори. \r\n \r\n  Юлиян Марков", "date": "2019.07.20", "title": "AFP: Повече от десет хиляди души в Москва протестират с искане за честни избори"}
{"url": "http://www.focus-news.net/news/2019/07/20/2682310/gd-granichna-politsiya-trafikat-na-gkpp-kalotina-kardam-i-durankulak-e-intenziven-za-leki-avtomobili-na-vhod.html", "text": "Трафикът на ГКПП „Калотина“, „Кардам“ и „Дуранкулак“ е интензивен за леки автомобили на вход. Това съобщиха от  ГД „Гранична полиция“ . Информацията за трафика на граничните пунктове е към 15.30 часа. На границата със Северна Македония, Гърция и Турция трафикът е нормален на всички гранични контролно-пропускателни пунктове. \r\nПоради проблем в системите за граничен контрол, е възможно забавяне при обработката на МПС и лица, преминаващи през ГКПП.", "date": "2019.07.20", "title": "ГД „Гранична полиция“: Трафикът на ГКПП „Калотина“, „Кардам“ и „Дуранкулак“ е интензивен за леки автомобили на вход"}
{"url": "http://www.focus-news.net/news/2019/07/20/2682308/chavdar-angelov-natsionalen-park-muzey-shipka-buzludzha-hadzhi-dimitar-i-stefan-karadzha-sa-se-prevarnali-v-emblemi-na-balgarskata-natsionalna-revolyutsiya.html", "text": "Хаджи Димитър и Стефан Караджа са се превърнали в емблеми на българската национална революция. Това каза директорът на Националния парк-музей „Шипка – Бузлуджа“ Чавдар Ангелов в интервю за  Агенция „Фокус“  по повод 151-ата годишнина от подвига на четите на Хаджи Димитър и Стефан караджа.  „Днес на връх „Бузлуджа“ беше отбелязана 151-та годишнина от подвига на четата на Хаджи Димитър и Стефан Караджа“, поясни Ангелов. По думите му честванията са започнали с поднасянето на цветя и венци пред паметната плоча на Стефан Караджа и паметник, който е в чест на други двама четници, дали живота си за свободата. „Това са Стефан Орешков и Христо Янъков“, добави той. Чавдар Ангелов каза, че официалната програма е започнала в 11.00 часа пред паметника на Хаджи Димитър. „Беше отслужена панихида в памет на загиналите четници, тържествено слово, ритуал по поднасяне на венците, разбира се традиционната вече за 7-8 година възстановка на боя при връх „Бузлуджа“, организирана от представители на Национално дружество „Традиция““, каза още той. Директорът на Националния парк-музей „Шипка – Бузлуджа“ отбеляза и, че на тържествената програма е присъствал и оркестърът на 61-а Стрямска механизирана бригада, както и много почетни гости. „Гости на тържеството бяха председателят на Общинския съвет в Казанлък Николай Златанов, заместник-областният управител на Стара Загора Димитър Драчев, бригаден генерал Деян Дешков – командир на 61-ва Стрямска механизирана бригада, Александър Йорданов, който е български представител в Европейския парламент, и гости от цялата страна“, поясни той. Ангелов уточни, че накрая е бил осветен и празничен курбан, а представители на читалищата в областта са изпълнили патриотични песни, с което е завършило тазгодишното отбелязване на годишнината. \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.07.20", "title": "Чавдар Ангелов, Национален парк-музей „Шипка – Бузлуджа“: Хаджи Димитър и Стефан Караджа са се превърнали в емблеми на българската национална революция"}
{"url": "http://www.focus-news.net/news/2019/07/20/2682311/deutsche-welle-s-ostavkata-na-haradinay-vaprosa-za-podyalbata-na-kosovo-se-vrashta-v-dnevniya-red.html", "text": "С оставката на Рамуш Харадинай президентът Хашим Тачи остава без главния конкурент. Това може да върне идеята за размяна на територии в дневния ред, коментира  Deutsche Welle  в своята македонска редакция. \r\nДвадесет години след войната в Косово много рани остават отворени, повечето от престъпленията са ненаказани, а помирение между сърбите и албанците не се вижда на хоризонта. Ето защо беше важно създаването на Специалния съд, който в петък попадна в медийния фокус Призоваването на премиера Рамуш Харадинай се цели в самия връх на Армията за освобождение на Косово (АОК), коментира германската медия. \r\nТова е вторият път, когато Харадинай доброволно отива в Хага. И първи път, през 2005 г., той подаде оставка по същата причина. След освобождаването му поради липса на доказателства остават подозренията, че свидетелите са били заплашени и убити. Тогава Харадинай бе посрещнат като национален герой в Прищина. \r\nНовата оставка на Харадинай може да има дългосрочни последици за Косово - с напускането на основния играч фокусът на властта се променя. Особено в диалога с Белград, сега в Прищина, вятърът ще духа от друга посока: Харадинай решително се противопоставяше на обмена на територии - идея, застъпвана от Хашим Тачи и сръбския президент Александър Вучич. \r\nС позицията си по въпроса Харадинай спечели политически точки в Косово и в чужбина, особено в Германия, която открито се противопостави на идеята за промяна на границите. \r\nХарадинай попадна под голям международен натиск, след като правителството му въведе 100-процентни мита върху вноса от Сърбия. Оттогава диалогът спря и не се обсъжда възможния обмен на територии. Беше ясно, че упоритостта му рано или късно има последици за самия него, а Хага само ускори напускането му. Но решението му да замине в  Хага е правилно и последователно. \r\nСега Хашим Тачи и неговата Демократическа партия остават без главния противник в спора за диалога с Белград. Сега предложението от преди повече от една година територия, в замяна на признаване, може отново да набере сила. \r\nСпоразумение в тази посока без широк консенсус в Косово, няма да бъде добър сигнал за дългосрочно и устойчиво решение на проблема с Косово. \r\nСпециалният съд за военни престъпления на албанците по време на войната в Косово в петък направи силна стъпка към правна битка с миналото. Това е окуражаващ сигнал за Косово. Политическите последици от оставката на Харадинай е малко вероятно да се очакват - в диалога със Сърбия може да има положителни промени. Но на всяка цена трябва да се избягва гнила сделка въз основа на настоящата политическа слабост на Косово, коментира Deutsche Welle. \r\n \r\n  Юлиян Марков", "date": "2019.07.20", "title": "Deutsche Welle: С оставката на Харадинай въпроса за подялбата на Косово се връща в дневния ред"}
{"url": "http://www.focus-news.net/news/2019/07/20/2682365/the-guardian-kak-se-razvi-krizata-v-persiyskiya-zaliv.html", "text": "Как се разви кризата в Персийския залив, коментира британският вестник  The Guardian  в материал представен без редакторска намеса. \r\nВ утрото, след като група от 30 кралски морски пехотинци помогнаха за завземането на плаващият под ирански флаг танкер „Грейс 1“ в Гибралтар, уморените служители на външното министерство не изглеждаха ликуващи. Нямаше точно предчувствие, но дипломатите бяха наясно с по-широките двустранни последици за британско-иранските отношения. \r\nСега, с превземането на британски петролен танкер в Персийския залив, някои от най-големите им страхове станаха реалност. „Стена Имперо“ и неговият екипаж от повече от 20 души вече са в ръцете на Иранската революционна гвардия - а в Обединеното кралство стана ясно, че не е в състояние да защити британския кораб, преминаващ през водните пътища на Ормузския проток. \r\nБританците настояват, че само задържат „Грейс 1“ поради предполагаемата си дестинация - пристанище в Сирия, а не поради факта, че корабът е превозвал ирански петрол. Санкциите на Европейския съюз срещу режима на Башар Асад трябваше да се приложат, а международното право да се запази, твърдят британците. Изглеждаше малко съмнително, като се има предвид неговия обиколен маршрут, че корабът е бил за Сирия. \r\nИ все пак имаше някои странности в британското решение. Малко предишни доставки на петрол за Сирия бяха конфискувани. Испанците твърдят, че британците са действали по нареждане на американците. Администрацията на Тръмп се опитва да замрази износа на ирански петрол като част от политиката си на максимални икономически санкции, предназначени да принудят иранците да подновят преговорите за ядрената сделка, подписана през 2015 г. \r\nНо Великобритания се противопоставя на американската политика, като твърди, че тя е контрапродуктивна и само ще засили позициите на хардлайнерите в Техеран. \r\nКарл Билд, бивш шведски премиер и съпредседател на Европейския съвет по външни отношения, посочи двусмислията на британската акция в Гибралтар: „Законността на задържането на танкер от Обединеното кралство за Сирия с петрол от Иран ме интригува. Единият се отнася до санкциите на ЕС срещу Сирия, но Иран не е член на ЕС. И ЕС по принцип не налага санкциите си на другите. Това прави САЩ. \r\nОт иранска гледна точка британското действие няма нищо общо с ембаргото на ЕС и всичко е свързано с желанието да се подкрепи американския натиск върху износа на ирански петрол, най-бързият път за привеждане на иранската икономика на колене. Според някои съобщения износът на Иран е намалял до 200 000 барела на месец. \r\nУсилията на Великобритания да се измъкне започнаха да се появяват през уикенда, когато Джереми Хънт, външният министър, говори по телефона с иранския си колега Джавад Зариф, и каза, че корабът може да бъде освободен, ако има гаранция, че няма да пътува до Сирия , \r\nНо доверието между Хънт и Заириф е ниско: Зариф се чувства разочарован от Хънт по редица двустранни въпроси, включително случая с Назанинин Загари-Ратклиф, иранец с двойно гражданство, задържан в Техеран. \r\nНа мълниеносна обиколка в Ню Йорк тази седмица Зариф настоя, че „Грейс 1“ не  пътува за Сирия, а до друга дестинация в Средиземно море, която той не би могъл да идентифицира. Той отказа да даде уверенията, които Хънт е поискал, заявявайки, че Иран няма да разкрие как се опитва да избегне ембаргото на САЩ. \r\nНо британците явно са помислили, че е възможно да се стигне до сделка, и от страна на британските европейски партньори идва натиск за разрешаване на въпроса. Хънт помолил главния министър на Гибралтар Фабиан Пикардо да дойде в Обединеното кралство, за да се срещне не само с Тереза Мей, но и с Борис Джонсън. В четвъртък бяха проведени и разговори между иранските власти и Гибралтар във външно министерство. \r\nПикардо продължи да настоява, че преговорите са били конструктивни. Някаква дипломатическа форма на думи изглеждаше неизбежна, която да задоволи всички, освен САЩ. \r\nВместо това, за разочарованието на иранците, на брифинг в петък сутрин, съда в Гибралтар удължи задържането на „Грейс 1“ за 30 дни. 2.1 милиона барела петрол остават в британски ръце. \r\nПроцесът бе проведен на фона на нарастващите заплахи от страна на Иран, че ще реагира реципрочно на това, което смята за „пиратски акт, чист и прост“. \r\nТези предупреждения в някои случаи не бяха забулени, а много ясни. Въпреки че британците се опитват да увеличат мащаба на морската защита на кралските военноморски сили върху британското търговско корабоплаване, напредъкът е неизбежно бавен. \r\nВ крайна сметка танкерът с британски флаг беше едно мюре и сега последиците са ясни за всички. Не само петрол, но и екипаж сега са заложници, а дипломати могат само да обмислят в ретроспекция дали правилните преценки са направени. \r\n \r\n  Юлиян Марков", "date": "2019.07.20", "title": "The Guardian: Как се разви кризата в Персийския залив"}
{"url": "http://www.focus-news.net/news/2019/07/20/2682171/makfaks-vuchich-e-provel-konsultatsii-zaradi-ostavkata-na-haradinay.html", "text": "Сръбският президент Александър Вучич е провел консултации в петък, след като по-рано през деня косовският премиер Рамуш Харадинай подаде оставка, съобщава македонската агенция  “Макфакс“ .  \r\nПрезидентът е разговарял със своите съветници, както и президента на Република Сръбска  Милорад Додик, министърът на отбраната на Сърбия Александър Вулин, на вътрешните работи Небойша Стефанович, директорът на канцеларията за Косово и Метохия Марко Джурич. Според информация на сръбски медии, Вучич ще излезе с официална реакция в събота.  \r\n \r\n :  Цанко Цолов", "date": "2019.07.20", "title": "„Макфакс“: Вучич е провел консултации заради оставката на Харадинай"}
{"url": "http://www.focus-news.net/news/2019/07/20/2682173/reuters-turski-voynik-v-ubit-shest-sa-raneni-pri-turskata-operatsiya-v-severnata-chast-na-irak.html", "text": "Турски войник е убит, а шест други са ранени в петък по време на турската операция в северната част на Ирак, в рамките на сблъсъци с нелегалната Кюрдска работническа партия, това са разкрили от министерството на отбраната в Анкара, предава  Reuters .  \r\n \r\nМиналата седмица Турция даде началото на това, което според Анкара е втората част на кампания, носеща името „Операция Нокът“ в северната част на Ирак. Първата й част бе започната на 27 май в иракския регион Хакурк и срещу Кюрската работническа партия бяха извършени артилерийски и въздушни удари, както и специализирани сухопътни операции.  \r\n \r\nГрупировката се намира в Северен Иран. Турция заяви, че действията й целят да унищожат укрития, използвани от бойците на Кюрдкста работническа партия, както и да „неутрализира“ нейните членове. \r\n :  Цанко Цолов", "date": "2019.07.20", "title": "Reuters: Турски войник в убит, шест са ранени, при турската операция в северната част на Ирак"}
{"url": "http://www.focus-news.net/news/2019/07/20/2682174/mkd-yohanes-han-shte-se-sreshtne-sas-zaev-mitskovski-i-pendarovski-na-25-yuli-v-skopie.html", "text": "Комисарят по европейската политика за добросъседство и преговорите за разширяване Йоханес Хан ще проведе на 25 юли срещи с македонския премиер Зоран Заев, лидерът на ВМРО-ДПМНЕ Християн Мицковски и президента Стево Пендаровски, предава македонското електронно издание  \"МКД\" . Това са потвърдили от Европейската комисия, но все още не е ясна официалната причина за посещението на еврокомисаря в югозападната ни съседка.  \r\n \r\nВ трите отделни срещи Хан ще проведе разговори относно реформите за присъединяване на страната в ЕС и европейската перспектива на Македония. На следващият ден еврокомисарят ще отлети за Белград, където ще проведе срещи с премиера Ана Бърнабич и президента Александър Вучич, в рамките на които ще се разгледат реформите в страната и регионалните проблеми, разкриват още от Европейската комисия. \r\n :  Цанко Цолов", "date": "2019.07.20", "title": "\"МКД\": Йоханес Хан ще се срещне със Заев, Мицковски и Пендаровски на 25 юли в Скопие"}
{"url": "http://www.focus-news.net/news/2019/07/20/2682175/afp-ramush-haradinay-podade-ostavka-kato-premier-na-kosovo.html", "text": "Министър-председателят на Косово Рамуш Харадинай, бивш командир на Армията за освобождение на Косово, заяви в петък че е подал оставка, след като бе призован да се яви в Международния трибунал в Хага като заподозрян във военни престъпления, предава  AFP . \r\n \r\n„Получих призовка от специалното съдилище като заподозрян и ми бе предложен избор – да се явя като премиер или като обикновен жител на Косово“, заяви Харадинай пред репортери. „Избрах второто“, разкри пред журналисти той. \r\n :  Цанко Цолов", "date": "2019.07.20", "title": "AFP: Рамуш Харадинай подаде оставка като премиер на Косово"}
{"url": "http://www.focus-news.net/news/2019/07/20/2682176/pregled-na-osnovnite-temi-v-britanskiya-pechat-agentsiya-fokus.html", "text": "Британските граждани са станали толкова разделени по въпроса за Брекзит, че според последно изследване, най-популярни са двата крайни варианта – или провеждането на втори референдум, или излизане без сделка, това показва проучване, пише на първата си страница евроскептичното издание Daily Express.  \r\n \r\nАнкетата е проведена съвестно от „Политико“ и „Хенбъри“, като в нея са участвали над три хиляди души в периода между 21 юни  и 15 юли. Резултатите свидетелстват, че обществото в страната е по-разделено от всякога, като 51% от избирателите са на мнението, че трябва да се проведе втори референдум за излизането на страната от ЕС. В същото време в северозападните и централните източни райони преобладава мнението за „твърд“ Брекзит – такъв отговор са посочили 46% от хората.  \r\n \r\nНе повече от девет процента искат още едно отлагане на Брекзит, след като първоначалната дата 29 март бе изместена до 31 октомври.  \r\n \r\nСпоред действащият премиер Тереза Мей, която ще напусне поста следващата седмица, трябва да се намери някакъв компромис, който да обедини отново разделената страна.  \r\n \r\nВ своя реч тя заяви, „някои се застъпиха за мнението, че трябваше да изведа страната от ЕС без сделка на 29 март. Някои искаха по-чиста версия на Брекзит. Други смятаха, че е нужно този процес да се спре“. „Но повечето хора в страната искаха събитията да бъдат завършени със сделка“, категорична бе Мей. \r\n„И аз вярвам, че силата на споразумението, което договорих бе според очакванията на референдума за напускане на ЕС, като в същото време вземаше предвид опасенията на хората, които гласуваха за оставане“. \r\n*** \r\n \r\n  Финансовият министър на Великобритания Филип Хамънд подсказа в петък, че е готов да гласува и свали Борис Джонсън за да предотврати излизане на страната от ЕС без споразумение, пише в статия на първата си страница британският вестник  Evening Standard .  \r\n \r\n„Бих направил всичко, което мога от своята позиция за да съм сигурен, че Парламетът ще блокира Брекзит без споразумение“, категоричен е министърът.  \r\nПопитан дали е готов включително да гласува на вот на недоверие срещу евентуалния нов премиер, Хамънд заяви „в момента не изключвам нищо“.  \r\nСпоред Хамънд, който се изявява като лидер на тази част от Консервативната партия, която се противопоставя на излизане без сделка, каза още, че е „абсолютно необходимо“ да се отложи Брекзит и след 31 октомври. Според него Парламентът ще „настоява да се постигне ново отлагане“, ако правителството не успее да постигне сделка с ЕС.  \r\n \r\nСъгласно неговите думи, „нов и искрен опит за достигане до съгласие“ е нужен, като в това число влизат втори референдум и общи избори, ако това е необходимо.  \r\n*** \r\n \r\n  Иран е отправил предложение към САЩ, което предвижа официален Техеран да допусне засилени проверки по своята ядрена програма, в замяна на перманентно премахване на санкциите от страна на Вашингтон, съобщава британският национален ежедневник The Guardian. \r\nПредложението е направено от министъра на външните работи на Иран Мохамед Джавад Зариф по време на визитата му в Ню Йорк. Там той го е представил като „съществено предложение“. Не е сигурно, че администрацията на президента Доналд Тръмп ще приеме сделката „с отворени ръце“ поради нейното искане за „големи отстъпки“ от страна на Иран. Те включват цялостно преустановяване на операции по обогатяване на уран и прекратяване на подкрепата за въоръжени групировки, действащи на територията на други държави.  \r\nИран е поставен пред постоянно затягащо се петролно ембарго и сериозни банкови санкции от май миналата година, след като Тръмп изтегли САЩ от ядреното споразумение, подписано през 2015 година.  \r\nЕмбаргото предизвика конфронтация в Персийския залив, която ескалира през последните месеци.  \r\nВърховният лидер на Иран Али Хаменей изключи директни преговори с президента Тръмп, като се позовава на „предателството около ядреното споразумение“. Въпреки това Зариф даде сигнал, че Иран е готов да преговаря за сделка, в която не участва САЩ, което е официалната позиция на Техеран до този момент.  \r\nЗариф подчерта, че според съществуващата сделка парламентът на Иран е задължен да ратифицира Допълнителния протокол на Международната агенция за ядрена енергия (МААЕ) през 2023 година. Допълнителният протокол е доброволна клауза, която дава на инспектори от агенцията разширен достъп до ядрената програма на Иран с цел осигуряване, че Иран няма скрита програма за създаване на ядрено оръжия. Като част от ядреното споразумение Иран вече спазва Допълнителния протокол. Ратификация на протокола от парламента би го превърнала в постоянно задължение. \r\nВ същото време, според ядреното споразумение, Конгресът на САЩ трябваше да премахне санкциите. \r\nЗариф предложи Иран и САЩ да предприемат тези стъпки веднага. \r\nИранският министър също така опроверга съобщения, че американският сенатор Ранд Пол иска да стане „таен пратеник“ между Тръмп и лидерите на Иран, но отказа да потвърди или отрече предстояща среща между него и Пол в качеството му на конгресмен по време на настоящата си визита в САЩ. Зариф нарече „раздути“ слуховете, че Ранд Пол, „либертариански републиканец с антивоенни виждания“, може да води тайни преговори. \r\n*** \r\n \r\n  Британските депутати гласуваха поправка, според която следващото правителство няма да може да форсира излизането на Великобритания от ЕС, без да е постигната сделка, пише Independent.  \r\nС 315 на 274 гласа, долната камара гласува поправка в закона, която гласи, че в подготвителният период преди Брекзит ще е нужно да се проведат дебати в парламента. Това се случи след като Борис Джонсън, потенциалният лидер на Консервативната партия, не отхвърли възможността да използва механизъм, с който чрез помощта на кралицата да спре дейността на Камарата на общините през октомври. \r\nС новата поправка депутатите от британският парламент ще имат възможност да обсъдят възможностите и потенциално да добавят клаузи, които да предотвратят излизането на Великобритания от ЕС без постигната сделка със съюза.  \r\nФилип Хамънд, един от опонентите на идеята за Брекзит без сделка в Консервативната партия, отбеляза, че „не би трябвало да е проблем парламента да бъде оставен да седне и да обсъди ситуацията в този така ключов момент от историята на нашата страна“.  \r\nОпозиционният депутат Кийр Стармър, добави, че „изключването на парламента от сделката за Брекзит би било конституционално безчинство. Сега подобно действие би било и незаконно. Това е победа за нас“.", "date": "2019.07.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/20/2682179/predstoyashti-sabitiya-v-stranata-za-20-yuli-agentsiya-fokus.html", "text": "*** \r\n \r\nОт 11.30 часа председателят на Народното събрание Цвета Караянчева ще бъде гост на Националния събор на народното творчество и животновъдство „Рожен – 2019”. \r\n \r\n*** \r\n \r\nОт 11.00 часа в Литературен клуб „Перото” ще се проведе литературно четене за деца. \r\n \r\n*** \r\n \r\nОт 18.00 часа на Лятна сцена НДК ще бъде представен конкурсът „Мома Вита и момък Люлин”, както и спектакълът „Заедно от любов към танца”. \r\n \r\n*** \r\n \r\nОт 08.00 часа в подножието на писта „Иглика“ ще се проведе фестивал с планински приключения. \r\n \r\n*** \r\n \r\nОт 08.00 часа на Морска гара, Магазия 1, ще се проведе благотворителен плувен маратон в подкрепа на „Онкоболни и приятели“. От 20.00 часа на Моста ще се състои и Благотворителен концерт. \r\n \r\n*** \r\n \r\nОт 10.00 часа в Експоцентър „Флора“  ще се проведе събитие за програмисти – BurgasConf. \r\n \r\n*** \r\n \r\nОт 19.00 часа пред община Бургас ще се проведе протест под надслов Върнете футбола в Бургас\". \r\n \r\n*** \r\n \r\nОт 19.30 часа на открита сцена „Охлюва“ в Морската градина ще бъдат открити „Дните на Португалия в Бургас“. \r\n \r\n*** \r\n \r\nОт 21.00 часа на остров Света Анастасия ще бъде представена постановката „Бар на края на света“. \r\n \r\n*** \r\n \r\nОт 10.00 часа в Парка в квартал „Аспарухово“ ще се състои официално откриване със заупокойна молитва  на концерта-събор по случай 116 години от Илинденско-Преображенското въстание. Събитието се организира от Македонското културно-просветно дружество „Гоце Делчев”.                                                       \r\n \r\n*** \r\n \r\nОт 17.00 часа пред блоковете 59, 60, 61 във „Възраждане“ доброволци ще почистват междублоковите пространства. \r\n \r\n*** \r\n \r\nОт 10.00 часа парк Марино поле ще се състои откриване на Арт-фестивал „Отражения“. \r\n \r\n*** \r\n \r\nОт 11.00 часа на сцена „Арт лято“ ще се проведе Международен фестивал „Лято, кукли и приятели“ – постановка „Глупавият вълк“. \r\n \r\n*** \r\n \r\nОт 18.00 часа пред Община Велико Търново ще се състои церемония по издигане на знамената и дефиле на участниците в Международен фолклорен фестивал. \r\n \r\n*** \r\n \r\nОт 21.00 часа крепостта Царевец във Велико Търново ще стане естествен декор на операта „Турандот“ от Джакомо Пучини. \r\n \r\n*** \r\n \r\nОт 21.00 часа в Летен театър ще се състои официално откриване на Международен фолклорен фестивал. \r\n \r\n*** \r\n \r\nОт 17.00 часа в Белоградчик ще се проведе Четвъртият летен фестивал „Опера на върховете“- Белоградчишки скали \r\n \r\n*** \r\n \r\nОт 10.00 часа в Манастир „Св. Пророк Илия” Горна Оряховица ще се проведе Празник на Свети пророк Илия – закрилник и покровител на Горна Оряховица. \r\n \r\n*** \r\n \r\nОт 10.00 часа ще се проведе 23-то издание на фолклорния събор „Текето“. \r\n \r\n*** \r\n \r\nОт 19.30 часа на сцена „Мистрал“ ще се проведе фестивалът „Дни на класиката в Балчик“. \r\n \r\n*** \r\n \r\nОт 18.00 часа във фоайето на Драматичния театър –Ловеч ръководството на театъра ще представи новия 50-ти юбилеен сезон  2019/2020. \r\n \r\n*** \r\n \r\nОт 11.00 часа в двора на храм „Свети Николай” ще бъдат отбелязани 142 години от „Страшното”. \r\n \r\n*** \r\n \r\nОт 10.30 часа ще се извърши освещаване на параклиса „Св. пророк Илия“. \r\n \r\n*** \r\n \r\nОт 11.00 часа в местността Три буки в Осоговска планина ще се проведе традиционният събор на хората от третата възраст.  \r\n \r\n*** \r\n \r\nОт 19.30 часа в парка пред читалище „Братство” ще се състои концерт на Музикална компания „Пей сърце”.   \r\n \r\n*** \r\n \r\nОт 09.30 часа в местността Костина, село Рибарица, ще се проведе Празник на Народния обичай и автентичната носия.  \r\n \r\n*** \r\n \r\nОт 09.00 часа в едноименната църква в село Дунево край  Смолян тържествено ще бъде  отбелязана 160-годишнината от построяването  на храма. \r\n \r\n*** \r\n \r\nОт 15.00 часа за първи път на Събора на народното творчество и животновъдство „Рожен“ 2019 ще се проведе конкурс за автентична женска, мъжка и детска носия и атрактивното и представяне. \r\n \r\n*** \r\n   \r\nОт 16.00 часа на входа на парк \"Кьошкове\" ще се проведе състезанието „Игрите на Града“.", "date": "2019.07.20", "title": "Предстоящи събития в страната за 20 юли (Агенция „Фокус“)"}
{"url": "http://www.focus-news.net/news/2019/07/20/2682177/api-vremenno-dvizhenieto-pri-km-393-na-am-hemus-v-posoka-sofiya-se-osashtestvyava-s-povisheno-vnimanie.html", "text": "Временно движението при км 393 на АМ „Хемус“ в посока София се осъществява с повишено внимание поради почистване на разлято масло върху пътното платно. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2019.07.20", "title": "АПИ: Временно движението при км 393 на АМ „Хемус“ в посока София се осъществява с повишено внимание"}
{"url": "http://www.focus-news.net/news/2019/07/20/2682170/mayk-pompeo-sasht-sa-gotovi-da-pregovaryat-s-iran-bez-predvaritelni-usloviya.html", "text": "САЩ са готови да започнат преговори с Иран без да поставят предварителни условия, това заяви в петък държавният секретар Майк Помпео, предава  ТАСС . По време на конференция, целяща да противодейства на тероризма в Западното полукълбо, провеждаща се в Буенос Айрес, Помпео заяви, че „американският президент [Доналд] Тръмп е дал ясен знак, че сме готови за започнем преговори с Техеран без предварително условия“.  \r\n \r\nСпоред Помпео, Иран винаги заявява, че ще започне разговори „ако ние направим това или онова“. Държавният секретар направи и коментар на думите на иранския външен министър Мохамад Джавад Зариф, с които той опроверга информацията за свален от САЩ ирански дрон в Ормузкия проток.  \r\n„Или не е знаел или е излъгал, не знам кое от двете“, допълни Помпео. \r\n :  Цанко Цолов", "date": "2019.07.20", "title": "Майк Помпео: САЩ са готови да преговарят с Иран без предварителни условия"}
{"url": "http://www.focus-news.net/news/2019/07/20/2682178/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ (АПИ) . \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЗа периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n            На АМ „Тракия“ ограничението в движението на МПС над 12 т ще бъде, както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n- път I-8 ГКПП „Калотина“-София; \r\n-\tпът I-9 Варна-Бургас; \r\n- път II-18 Околовръстен път на София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n Състояние на автомагистралите \r\nАМ „Тракия“:  \r\nОбласт София:  \r\nДвижението в посока Бургас от км 40+155 до км 44+505 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активната лента, като движението се извършва в изпреварващата. Срок 20.07.2019 г.; \r\nДвижението при Ихтиман от км 40+080 до км 44+705 е ограничено за всички МПС поради изграждане на стационарна контролна единица на електронна система за събиране на таксите за ползване на републиканската пътна мрежа. Срок: от 23:00 до 24:00 часа на 20.07.2019 г. Като алтернативен маршрут може да се използва път I-8 през Ихтиман. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижение от км 157+000 до км 162+000 в посока Бургас в района на с. Оризово е ограничено за движение само по изпреварващата лента поради рязане на храсти в средната разделителна ивица. Движението се осъществява в активната лента с повишено внимание, съобразно създадената организация на движение. Срок на действие до 22.07.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.  \r\nОбласт Сливен: \r\nДвижението от км 267+000 до км 270+000 в участъка от гр. Кермен до с. Чокоба в посока Бургас и  км 246+000 до км 243+000 в участъка от с. Полско Пъдарево до с.Омарчево в  посока София се осъществява с повишено внимание поради ръчно косене. Участъка е сигнализиран с пътни знаци.Срок до 22.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. „Повеляново“ и п.в. „Слънчево“. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; \r\nДвижението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. \r\n         АМ „Марица“: няма ограничения. \r\n         АМ „Черно море“: няма ограничения. \r\n         АМ „Струма“: няма ограничения. \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ – затворен за движение до 22.07.2019 г. в участъка от кръстовището за к.к. Пампорово до пътно кръстовище за с. Момчиловци в с. Соколовци поради провеждането на национален събор „Рожен 2019”. \r\nЗа движение на транзитно преминаващите пътни превозни средства се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т през републикански път ІІІ-8641 Пампорово – Смолян. \r\n- „Пампорово“ – отворен за всички за МПС до 22 юли; \r\n- „Троянски“ - отворен за всички МПС; \r\n- „Вратник“ - забранен за МПС над 10 т Срок: целогодишно; \r\n- „Дюлински“ - забранен за МПС над 3,5 т Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на МПС по първокласната пътна мрежа \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n          - път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n          - път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Плевен: \r\n Движението по път Бяла – Ботевград в участъка Морава – Белене от км 41+500 до км 42+000 се осъществява в една лента поради частични ремонтни дейности на асфалтовата настилка. Срок: до 22.07.2019 г \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n          - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n           - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n          - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; \r\nДвижението в участъка Варна – Бургас на км 200+480 в района на Сл.бряг се осъществява с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок: до 20.07.2019 г. \r\n Състояние на републиканската пътна мрежа: \r\n Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n          ОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n          ОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n          ОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n          ОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n          ОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г= \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-6003: Движението по път IІІ-6003 Копеловци – Полска Скакавица от км 00+000 до 11+000 се осъществява с повишено внимание поради изсичане на храсти и машинно косене на трева. Движението в района се осъществява с пътни знаци. За времето от 08:00 ч.до18:00 ч. Срок до 22.07.2019 г.  \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 26.07.2019 г; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 22.07.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-3002: Движението по път IІІ-3002 Българене – Божурлук в участъка от Българене до Божурлук от км 0+000 до км 20+000 се осъществява в едната лента поради частични ремонтни работи по асфалтовата настилка. Срок: до 22.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението през проход „Рожен“, участък от път II-86 Пловдив – Чепеларе – Соколовци – Смолян от км 84+360 (кръстовище за к.к. Пампорово) до км 95+653 (пътно кръстовище за с. Момчиловци в с. Соколовци) се ограничава до 06:00 часа на 22.07.2019 г. (понеделник), поради провеждане на събор на народното творчество и животновъдството „Рожен 2019”. \r\nЗа движение на транзитно преминаващите пътни превозни средства да се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т през републикански път ІІІ-8641 Пампорово – Смолян. \r\nПромените в режима за движението ще се сигнализират с пътни знаци и указателни табели, а водачите ще бъдат информирани своевременно и насочвани по отбивния маршрут от регулировчици. \r\nВ района на събора организацията на движение се осъществява от служители на МВР. \r\nПоради очаквания повишен трафик на движение по път II-86 Пловдив – Смолян, препоръчваме на водачите на товарни автомобили да използват следните обходни маршрути: \r\n- Пловдив – Кричим – Девин – Стойките – к.к. Пампорово – Смолян и обратно; \r\n- Пловдив – Кърджали – Ардино – Смолян и обратно. Срок до 22.07.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 21.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 21.07.2019 г. до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-6601: Движение по път ІІІ-6601 Гълъбинци – Межда от км 21+970 до км 30+170 се осъществява в една лента поради изсичане на храсти. Участъкът е сигнализиран с пътни знаци. Срок до 20.07.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.20", "title": "Актуална пътна обстановка"}
{"url": "http://www.focus-news.net/news/2019/07/20/2682181/predstoyashti-mezhdunarodni-sabitiya-za-20-yuli-agentsiya-fokus.html", "text": "50 години от кацането на „Аполо 11“ на луната \r\n \r\n  Противници на Брекзит организират протест.  \r\n \r\n  Отбелязва се 75-годишнини от опита за убийството на Адолф Хитлер.  \r\n \r\n  Митинг на опозицията преди местните избори.", "date": "2019.07.20", "title": "Предстоящи международни събития за 20 юли (Агенция \"Фокус)"}
{"url": "http://www.focus-news.net/news/2019/07/20/2682180/pregled-na-mezhdunarodnite-novini-do-0700-chasa-agentsiya-fokus.html", "text": "САЩ са готови да започнат преговори с Иран без да поставят предварителни условия, това заяви в петък държавният секретар Майк Помпео, предава  ТАСС . По време на конференция, целяща да противодейства на тероризма в Западното полукълбо, провеждаща се в Буенос Айрес, Помпео заяви, че „американският президент [Доналд] Тръмп е дал ясен знак, че сме готови за започнем преговори с Техеран без предварително условия“.  \r\n \r\nСпоред Помпео, Иран винаги заявява, че ще започне разговори „ако ние направим това или онова“. Държавният секретар направи и коментар на думите на иранския външен министър Мохамад Джавад Зариф, с които той опроверга информацията за свален от САЩ ирански дрон в Ормузкия проток.  \r\n„Или не е знаел или е излъгал, не знам кое от двете“, допълни Помпео. \r\n*** \r\n \r\n Сръбският президент Александър Вучич е провел консултации в петък, след като по-рано през деня косовският премиер Рамуш Харадинай подаде оставка, съобщава македонската агенция  “Макфакс“ .  \r\nПрезидентът е разговарял със своите съветници, както и президента на Република Сръбска  Милорад Додик, министърът на отбраната на Сърбия Александър Вулин, на вътрешните работи Небойша Стефанович, директорът на канцеларията за Косово и Метохия Марко Джурич. Според информация на сръбски медии, Вучич ще излезе с официална реакция в събота.  \r\n*** \r\n \r\n  Плененият от Иран  в Ормузкия проток петролен танкер е плавал под британски флаг с крайна дестинация Саудитска Арабия, това съобщава  BBC . Собствениците на „Стена Имперо“ заявиха, че са изгубили контакт с кораба, като морският съд се е „насочвал към Иран“.  \r\n \r\nСпоред компанията, на борда на кораба има 23 души екипаж, като по последни данни, към него се е приближавали „неидентифицирани малки лодки и хеликоптер“. Това се е случило в района на Ормузкия проток.  \r\n \r\nБританският „Форин офис“ обяви, че е в ход „спешна“ проверка на информацията. Правителственият извънреден комитет „Кобра“ ще се срещне за да обсъди инцидента.  \r\n*** \r\n \r\n  Турски войник е убит, а шест други са ранени в петък по време на турската операция в северната част на Ирак, в рамките на сблъсъци с нелегалната Кюрдска работническа партия, това са разкрили от министерството на отбраната в Анкара, предава  Reuters .  \r\n \r\nМиналата седмица Турция даде началото на това, което според Анкара е втората част на кампания, носеща името „Операция Нокът“ в северната част на Ирак. Първата й част бе започната на 27 май в иракския регион Хакурк и срещу Кюрската работническа партия бяха извършени артилерийски и въздушни удари, както и специализирани сухопътни операции.  \r\n \r\nГрупировката се намира в Северен Иран. Турция заяви, че действията й целят да унищожат укрития, използвани от бойците на Кюрдкста работническа партия, както и да „неутрализира“ нейните членове. \r\n*** \r\n \r\n  Комисарят по европейската политика за добросъседство и преговорите за разширяване Йоханес Хан ще проведе на 25 юли срещи с македонския премиер Зоран Заев, лидерът на ВМРО-ДПМНЕ Християн Мицковски и президента Стево Пендаровски, предава македонското електронно издание  \"МКД\" . Това са потвърдили от Европейската комисия, но все още не е ясна официалната причина за посещението на еврокомисаря в югозападната ни съседка.  \r\n \r\nВ трите отделни срещи Хан ще проведе разговори относно реформите за присъединяване на страната в ЕС и европейската перспектива на Македония. На следващият ден еврокомисарят ще отлети за Белград, където ще проведе срещи с премиера Ана Бърнабич и президента Александър Вучич, в рамките на които ще се разгледат реформите в страната и регионалните проблеми, разкриват още от Европейската комисия. \r\n*** \r\n \r\n  Министър-председателят на Косово Рамуш Харадинай, бивш командир на Армията за освобождение на Косово, заяви в петък че е подал оставка, след като бе призован да се яви в Международния трибунал в Хага като заподозрян във военни престъпления, предава  AFP . \r\n \r\n„Получих призовка от специалното съдилище като заподозрян и ми бе предложен избор – да се явя като премиер или като обикновен жител на Косово“, заяви Харадинай пред репортери. „Избрах второто“, разкри пред журналисти той. \r\n***", "date": "2019.07.20", "title": "Преглед на международните новини до 07:00 часа (Агенция \"Фокус\")"}
{"url": "http://www.focus-news.net/news/2019/07/20/2682172/bbc-pleneniyat-v-ormuzkiya-protok-tanker-e-plaval-pod-britanski-flag.html", "text": "Плененият от Иран  в Ормузкия проток петролен танкер е плавал под британски флаг с крайна дестинация Саудитска Арабия, това съобщава  BBC . Собствениците на „Стена Имперо“ заявиха, че са изгубили контакт с кораба, като морският съд се е „насочвал към Иран“.  \r\n \r\nСпоред компанията, на борда на кораба има 23 души екипаж, като по последни данни, към него се е приближавали „неидентифицирани малки лодки и хеликоптер“. Това се е случило в района на Ормузкия проток.  \r\n \r\nБританският „Форин офис“ обяви, че е в ход „спешна“ проверка на информацията. Правителственият извънреден комитет „Кобра“ ще се срещне за да обсъди инцидента.  \r\n :  Цанко Цолов", "date": "2019.07.20", "title": "BBC: Плененият в Ормузкия проток танкер е плавал под британски флаг"}
{"url": "http://www.focus-news.net/news/2019/07/20/2682182/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от пресцентъра на Главна дирекция \"Гранична полиция\". Информацията за трафика е към 6.00 ч. \r\nНа българо-сръбската граница трафикът е интензивен на ГКПП \"Калотина\" на вход за леки автомобили. \r\nНа българо-гръцката граница трафикът е интензивен на ГКПП \"Маказа\" на изход. \r\nНа българо-турската граница трафикът е интензивен на ГКПП \"Капитан Андреево\" на изход за товарни автомобили. \r\nНа българо-румънската граница трафикът е интензивен и на ГКПП \"Дунав мост-Русе\" на вход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове.  \r\nОт \"Гранична полиция\" напомнят, че при излизане от България на ненавършили пълнолетие лица - български граждани и такива с двойно гражданство (българско и чуждо) на граничния пункт следва  да бъдат предствени: документ за пътуване – валидни български паспорт или лична карта. За децата с двойно гражданство – български документ за пътуване и чужд документ за пътуване (при наличие на такъв). Изисква се още оригинал на нотариално заверено писмено съгласие от отсъстващия при пътуването родител. С цел намаляване времето за проверка, родителите/придружаващите лица предварително да подготвят и представят незаверено копие на документа за съгласие, което да остане на граничния пункт след преминаване.", "date": "2019.07.20", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2019/07/20/2682185/predsedatelyat-na-parlamenta-tsveta-karayancheva-shte-bade-gost-na-natsionalniya-sabor-na-narodnoto-tvorchestvo-rozhen-2019.html", "text": "Председателят на Народното събрание Цвета Караянчева ще бъде гост на Националния събор на народното творчество и животновъдство „Рожен – 2019”. Това съобщиха от пресцентъра на  Народното събрание . Тя ще се включи в празненствата от 11.30 часа. Над 3500 изпълнители от всички фолклорни области в страната ще пеят, танцуват и свирят на четири сцени на Роженските поляни в трите дни на събора. Изложения на продукти от български ферми, занаятчийски произведения, етнографски и музейни изложби са включени в програмата.", "date": "2019.07.20", "title": "Председателят на парламента Цвета Караянчева ще бъде гост на Националния събор на народното творчество „Рожен – 2019”"}
{"url": "http://www.focus-news.net/news/2019/07/20/2682184/nimh-vremeto-shte-bade-slanchevo-maksimalnite-temperaturi-shte-sa-mezhdu-29-i-34.html", "text": "Днес ще бъде слънчево, след обяд с купеста, над планинските райони от Западна и Централна България и купесто-дъждовна облачност и на места главно там ще превали и прегърми. Ще духа слаб, предимно източен вятър. Максимални температури между 29° и 34°, в София около 29°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) .  \r\nАтмосферното налягане ще се задържи почти без промяна - малко по-високо от средното за месеца. \r\nНад Черноморието ще бъде слънчево, след обяд с купеста облачност. Ще духа до умерен изток-североизточен вятър. Максималните температури ще са между 26° и 28°. Температурата на морската вода е 25-27°. Вълнението на морето ще бъде 2-3 бала. \r\nПредимно слънчево ще бъде над планините, около и след обяд с купесто-дъждовна облачност и на места ще превали и прегърми. Ще духа слаб североизточен вятър. Максимална температура на 1200 метра около 23°, на 2000 метра – около 15°.", "date": "2019.07.20", "title": "НИМХ: Времето ще бъде слънчево - максималните температури ще са между 29° и 34°"}
{"url": "http://www.focus-news.net/news/2019/07/20/2682186/sofiya-ot-2300-ch-do-2400-ch-dvizhenieto-v-dvete-posoki-ot-km-40-do-km-44-na-am-trakiya-v-rayona-na-gr-ihtiman-shte-bade-spryano.html", "text": "Oт 23.00 ч. до 24.00 ч. ще бъде спряно движението в двете посоки от км 40 до км 44 на АМ „Тракия“ в района на гр. Ихтиман. Това съобщиха от пресцентъра на  Агенция \"Пътна инфраструктура\" . За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). \r\nШофьорите могат да ползват като обходен маршрут първокласният път I-8  през Ихтиман или да изчакват на място на магистралата. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.20", "title": "София: От 23.00 ч. до 24.00 ч.  движението в двете посоки от км 40 до км 44 на АМ „Тракия“ в района на гр. Ихтиман ще бъде спряно"}
{"url": "http://www.focus-news.net/news/2019/07/20/2682188/sport-alzhir-specheli-kupata-na-afrikanskite-natsii.html", "text": "Футбол: Националният отбор на Алжир спечели за втори път в историята Купата на африканските нации, след като победи с 1:0 Сенегел на финалите на турнира, провел се в Египет. Единственият гол в мача бе дело на Багдад Бунеджа, който удари топката, след което тя рикошира в тялото на сенегалски защитник и влезе във вратата. Така Сенегал не успя да достигне до първа победа в турнира в своята история. Първата си купа от турнира алжирският отбор спечели през 1990 г.", "date": "2019.07.20", "title": "Спорт: Алжир спечели Купата на африканските нации"}
{"url": "http://www.focus-news.net/news/2019/07/20/2682187/tass-v-zapadnite-chasti-na-yaponiya-e-obyavena-nay-visoka-stepen-opasnost-ot-prolivni-dazhdove.html", "text": "Най-силният код за опасност от валежи е обявен в събота за западната част на Япония. По съобщения на метеорологичната служба на страната, кодът е в сила най-вече за префектура Нагасаки, предава  ТАСС . \r\n \r\nОколо 35 хил. души са посъветвани от властите да се евакуират. Местните жители разкриха, че не са чакали сигнала на съответните органи, а сами са се организирали и отишли в евакуационните центрове. Според информация на метеоролозите, проливните дъждове могат да доведат до преливане на реките в региона и наводнения.  \r\n \r\nВ началото на месец юли силни валежи принудиха около 1 млн. души да се евакуират от японските острови Кюшу и Шикоку.  \r\n : Цанко Цолов", "date": "2019.07.20", "title": "ТАСС: В западните части на Япония е обявена най-висока степен опасност от проливни дъждове"}
{"url": "http://www.focus-news.net/news/2019/07/20/2682191/sofiya-reorganizira-se-dvizhenieto-vav-vrazka-s-razshirenie-na-ulvitoshki-kambani-rayon-vitosha.html", "text": "До 22 юли (включително) се забранява влизането на пътни превозни средства (ППС) през кръговото кръстовище: ул.„Рачо Петков Казанджията\" - южно локално пътно платно на Софийски околовръстен път. Това съобщиха от пресцентъра на  Столична община .  \r\nОт 00.30 часа днес до 24.00 часа на 22 юли променя се маршрута на автобусна линия № 111, както следва:  \r\n- в посока към ж.к. Младост 1: преди ул. „Рачо Петков Казанджията“ наляво по източната пътна връзка на бул. „Александър Малинов“, по централното пътно платно на бул.„Александър Малинов“ и след кръстовището бул. „Александър Малинов“ - ул.„Самара“ по маршрута си;  \r\n- в посока към ж.к. „Люлин 1, 2“: по променения маршрут между ул. „Самара“ и Околовръстен път /след кръстовище бул. „Александър Малинов“ – ул. „Самара“ направо по централното пътно платно на бул. „Александър Малинов“, надясно по крайна дясна пътна връзка на бул. „Александър Малинов“ към Околовръстен път, по Околовръстен път.    \r\nПроменя се маршрутът на автобусна линия № 314, както следва:  \r\n- в посока към с. Бистрица: от ж.к. „Младост 1“ по маршрута до кръстовище бул. „Александър Малинов“ – ул. „Самара“, направо по централното пътно платно на бул. „Александър Малинов“, надясно по крайна дясна пътна връзка на бул. „Александър Малинов“ към Околовръстен път, по северното локално пътно платно на Околовръстен път до кръговото кръстовище на Околовръстен път на бул. „Св. Климент Охридски“ - ул. „Бистришко шосе“, по ул.„Бистришко шосе“ и след кръстовище ул.„Бистришко шосе“ - ул.„Рачо Петков Казанджията“ по маршрута си;  \r\n- в посока към ж.к. Младост 1: от с. Бистрица по маршрута до кръстовище ул. „Бистришко шосе“ - ул. „Рачо Петков Казанджията“, по ул. „Бистришко шосе“, по южния локал на Околовръстен път и преди ул.„Рачо Петков Казанджията“ по източната пътна връзка на бул.„Александър Малинов“, по централното пътно платно на бул.„Александър Малинов“, надясно по ул.„Самара“ и по маршрута си.  \r\nЗакриват се спирки:  \r\n- с код 2624 „Резиденшъл парк София“ за автобусна линия № 111;  \r\n- с код 2649 „Местност Камбаните“ за автобусни линии №№ 111 и 314;  \r\n- с код 2491 „МЕТРОСТАНЦИЯ БИЗНЕС ПАРК“ само за автобусни линии №№ 111 и 314 (остава действаща за А 413);  \r\n- временната спирка с код 6511 „Кино Арена II“ само за автобусна линия № 314 в посока с. Бистрица (остава действаща за А 413);  \r\n- двупосочна с кодове 2650  и 2651 „Ул. Рачо Петков Казанджията“ за автобусна линия № 314;  \r\n- двупосочна с кодове 2652 и 2653 „Ж.к. София парк“ за автобусна линия № 314;  \r\n- двупосочна с кодове 6429 и 6264 „Бистришко шосе“ за автобусна линия № 314.  \r\nРазкрива се временна спирка с код 6514 „Рачо Петков - Казанджията“ в южния локал на Околовръстен път на 100 метра преди ул. „Рачо Петков Казанджията“ (преди левия завой към източната пътна връзка на бул. „Александър Малинов“) в посока ж.к. „Младост 1“, за автобусни линии №№ 111 и 314.", "date": "2019.07.20", "title": "София: Реорганизира се движението във връзка с разширение на ул.„Витошки камбани“, район „Витоша“"}
{"url": "http://www.focus-news.net/news/2019/07/20/2682189/pravoslavnata-tsarkva-pochita-pametta-na-sveti-prorok-iliya.html", "text": "Православната църква почита паметта на свети пророк Илия. В българския народен календар празникът е познат като Илинден и е сред най-обичаните през лятото. Свети пророк Илия е един от най-почитаните светци както в Православната, така и в Католическата църква. Той е живял 8 века преди Христа и е успял и да обърне мнозина в правата вяра в Израел, въпреки че владетелите и по-голямата част от народа се кланяли на езически богове. Един ден пророкът бил отнесен на небето от огнена колесница, като оставил на ученика си Елисей единствено горната си дреха. Юдеите вярвали, че той отново ще слезе сред тях преди идването на Месията. Ето защо когато след много години се появил Йоан Предтеча, той често бил смятан за върналия се на земята пророк. \r\nСпоред народните вярвания на Илинден човек не трябва да работи, защото може да бъде ударен от гръм. Не се ходи и на плаж, защото през този ден морето взима много жертви. Вярва се, че от днес времето се обръща и почват да духат есенните ветрове, излизат вълнения и мъртво течение. Празникът се нарича още Гръмовник, Гръмоломник, Гръмодел. В народните представи св. Илия се разхожда по небето със златна колесница и търси да убие ламята, която пасе житата. На Илинден се правят курбани за здраве. На днешния ден имен ден имат: Илия, Илиян, Илияна, Илко.", "date": "2019.07.20", "title": "Православната църква почита паметта на свети пророк Илия"}
{"url": "http://www.focus-news.net/news/2019/07/20/2682190/burgas-otkrivat-se-dnite-na-portugalskata-kultura-v-grada.html", "text": "Вълнуваща музикална среща ще имат меломаните в Бургас днес,  когато започват дните на португалската култура. Това съобщиха от пресцентъра на  Община Бургас . За доброто настроение на всички присъстващи ще се погрижат Джоел Тавареш, известен като португалския Ед Шийран и звездата от българския Х-фактор – Виктория Георгиева. Концертът е с начало 19.30 часа на открита сцена „Охлюва“ в Морската градина. „Дните на Португалия в Бургас“ ще подарят още един незабравим спектакъл на музикалната публика на 21 юли /неделя/ от 20.30 часа, отново на сцена „Охлюва“. Концертът „SAUDADE – копнеж, мечтание, носталгия“ ще събере на една сцена обичаните Георги Русев, Атанас Миларов, Ясен Димитров, Пени Ставрева, Гергана Великова, Дарин Василев, Валентин Гальов, Теодора Станчева, Евелина Савова, Никола Янев, Петя Стойкова и Тодор Тодоров. Силно въздестващите мелодии и специално режисирани за събитието танцови изпълнения, ще потопят бургаската публика в незабравимо емоционално преживяване, комбинация от красиви гласове на изпълнителите в акомпанимент на доказани наши инструменталисти. В афиша на събитието са включени и три филмови прожекции – „Ти виждаш луната“ /2018 г., 24 мин./, може да гледате на 21 юли от 19.00 часа в зала „Петя Дубарова“ на Културен центур „Морско казино“. „СЕРПЕНТАРИУС“ /2019 г., 113 мин./ ще бъде прожектиран на сцена „Охлюва“ на 21 юли от 22.00 часа, а прожекцията на биографичния филм „Зевс“ /2016 г.,115 мин./ може да гледате в зала „Георги Баев“ на 22 юли от 20.00 часа. Безплатен урок по португалски език ще се проведе на 22 юли от 19.00 часа в зала „Георги Баев“. Интересната фото изложба „Португалски пътеки“ на проф. д-р Марин Паунов ще може да се разгледа от 20 до 26 юли в зала „Георги Баев“ в КЦ „Морско казино“. Всички събития са с вход свободен. Проявата се реализира от Община Бургас и Културен институт „Камойш“ към Министерството на външните работи на Португалия, в партньорство с „Бургас филм фест“.", "date": "2019.07.20", "title": "Бургас: Откриват се дните на португалската култура в града"}
{"url": "http://www.focus-news.net/news/2019/07/20/2682183/cnn-vtoriyat-zadarzhan-ot-iran-tanker-e-osvoboden-stena-impero-ostava-izvan-kontakt.html", "text": "Плаващият под либерийски флаг петролен танкер, който бе задържан в петък в Ормузкия проток, е освободен от иранските власти, предава  CNN . Целият екипаж е добре и няма пострадали, това се казва в официално изявление на компанията собственик.  \r\n \r\nВ петък бе съобщено, че Иран е задържал последователно два петролни танкера. Първият, носещ името „Стена Имперо“ и плаващ под британски флаг, все още се намира извън контакт, като според собственика на морския съд, корабът вече не се намира под контрола на екипажа. Според компанията притежаваща задържания кораб, той е изпълнявал всички международни правила, което влиза в противоречие с иранското твърдение, според което „Стена Имперо“ е задържан именно заради такива нарушения. \r\n \r\nВ същото време британският външен министър Джереми Хънт подчерта след среща на извънредния съвет Кобра, че страната не разглежда военната опция за решаване на проблема. Първият дипломат заяви, че е разговарял с американския държавен секретар Майк Помпео, с когото е обсъдил проблема.  \r\n : Цанко Цолов", "date": "2019.07.20", "title": "CNN: Вторият задържан от Иран танкер е освободен, „Стена Имперо“ остава извън контакт"}
{"url": "http://www.focus-news.net/news/2019/07/20/2682192/smolyan-nay-golemiyat-natsionalen-tribagrenik-s-plosht-7000-kv-metra-shte-krasi-sabora-na-rozhen.html", "text": "Най-големият национален трибагреник с площ 7000 кв. метра ще краси Роженския събор до 21 юли е почти готов. Това съобщиха от пресцентъра на Община Смолян. Във флага са вложени над 45 500 м плат 22 000 м конци. Знамето е изработено за повече от месец и тежи над 600 кг. В град Първомай за трети път изработват внушително знаме за Роженския събор. След приключване на събитието през 2016 г. те превърнаха големия флаг в 13 000 малки знамена, които бяха раздадени в Деня на българската независимост – 22 септември в София. Огромното българско знаме се превърна в един от символите на Събора на народното творчество и животновъдство „Рожен“. \r\nНа 20-ти юли, събота, в 18.00 ч. организаторите, Сдружение „Рожен – Наследство в бъдещето“ и Община Смолян, канят в подножието на върха всички деца и младежи, дошли на събора с народни носии, за да се направи снимка събрала в едно най-много българчета с най-голямото българско знаме. Това ще илюстрира посланието и мисията на Роженския събор – да съхранява българския дух и традиции и да ги предава на бъдещите поколения.", "date": "2019.07.20", "title": "Смолян: Най-големият национален трибагреник с площ 7000 кв. метра ще краси събора на Рожен"}
{"url": "http://www.focus-news.net/news/2019/07/20/2682193/151-godini-ot-podviga-na-chetata-na-hadzhi-dimitar-i-stefan-karadzha-shte-badat-otbelyazani-v-kazanlak-i-na-vrah-buzludzha.html", "text": "151 години от подвига на четата на Хаджи Димитър и Стефан Караджа ще бъдат отбелязани в Казанлък и на връх „Бузлуджа”, предаде кореспондент на  Радио „Фокус” . Община Казанлък се обръща към родолюбивата казанлъшка общественост за присъствие на честванията по случай 151 години от гибелта на Хаджи Димитър и неговата чета.  \r\nОт 9.30 часа на булевард „23 пехотен Шипченски полк“ пред паметната плоча Стефан Караджа и на площад „Севтополис“ пред паметника на четниците Христо Янъков и Стефан Орешков ще бъдат поднесени цветя. \r\nОт 11 часа на връх „Бузлуджа” ще бъде отбелязана годишнината пред паметника на Хаджи Димитър. Панихида в памет на героите ще бъде отслужена от казанлъшки свещеници, тържествено слово ще произнесе директорът на Национален парк – музей „Шипка – Бузлуджа” д-р Чавдар Ангелов.  \r\nЗа поредна година ще бъде направена възстановка на драматичните боеве при връх „ Бузлуджа” между четниците и турската потеря, на Национално дружество „Традиция“, подготвена от Регионален клуб „23 Пехотен Шипченски полк”. \r\nТържествените чествания са организирани от Община Казанлък, Исторически музей „Искра“ и Национален парк-музей „Шипка – Бузлуджа“. \r\nОбщина Казанлък е ангажирала автобусен транспорт, като автобусите за гражданите ще тръгват от площад „Севтополис” от 9.30 часа. Цената на билета в едната посока е 4 лева и 5 лева в двете посоки. \r\nСлавяна ГАЙДАРОВА", "date": "2019.07.20", "title": "151 години от подвига на четата на Хаджи Димитър и Стефан Караджа ще бъдат отбелязани в Казанлък и на връх „Бузлуджа”"}
{"url": "http://www.focus-news.net/news/2019/07/20/2682194/mkd-filip-rikar-shte-poseti-skopie-den-sled-yohanes-han.html", "text": "Американският помощник държавен секретар за региона на Европа и Евразия Филип Рикър ще посети Скопие на 26 юли, ден след визитата на еврокомисарят Йоханес Хан в югозападната ни съседка, предава македонското електронно издание  “МКД“ .  \r\n \r\nПо-рано стана ясно, че комисарят по европейската политика за добросъседство и преговорите за разширяване Йоханес Хан ще проведе на 25 юли срещи с македонския премиер Зоран Заев, лидерът на ВМРО-ДПМНЕ Християн Мицковски и президента Стево Пендаровски. Очаква се същите срещи да проведе и Рикър, макар да не се съобщава официалната причина за неговото посещение.  \r\n \r\n : Цанко Цолов", "date": "2019.07.20", "title": "\"МКД\": Филип Рикър ще посети Скопие ден след Йоханес Хан"}
{"url": "http://www.focus-news.net/news/2019/07/20/2682195/dobrich-muzikalniyat-salon-na-kralitsata-shte-bade-predstaven-v-kamenna-zala-na-darzhaven-kulturen-institut-dvoretsa.html", "text": "„Музикалният салон на кралицата“ ще бъде представен в Каменна зала на Държавен културен институт – Културен център (ДКИ-КЦ) „Двореца“ край Балчик. Това съобщи Галя Георгиева, организатор международни фестивали,културна дейност и специални събития в Архитектурно-парковия комплекс край Балчик, предаде кореспондентът на  Радио „Фокус” – Варна . Програмата на Музикалният салон ще потопи публиката в атмосферата на литературно-музикалните салони в Европа от началото на ХХ век, които са били място за срещи на артистичната интелигенция- художници, писатели, композитори и философи. Музикалното пътешествие използва сватбения маршрут на Мария Единбургска – минава през Виена, Букурещ, Берлин, Лондон и София. Редуват се изпълнения на творби от Йохан Щраус, Фриц Крайслер, Джордже Енеску, Ерих Корнголд, Панчо Владигеров с поетични текстове и откъси от писма на автори от този период, както и на самата кралица Мария Единбургска. Сред подбраните от архива музикални находки има премиерни за българската камерна сцена произведения, аранжирани за изпълнителския състав от Младен Тасков. Специален гост е актьорът Веселин Мезеклиев, на когото са поверени литературните текстове.  \r\nТворческият екип включва музикантите Грациела Панайотова,София Радилова и Младен Тасков, актьора Веселин Мезеклиев и сценариста Иванка Гезенко. Входът е свободен. Събитието е организирано със съдействието на Къща-музей „Панчо Владигеров“ – София. \r\nЖулиета НИКОЛОВА", "date": "2019.07.20", "title": "Добрич: „Музикалният салон на кралицата“ ще бъде представен в Каменна зала на Държавен културен институт „Двореца“"}
{"url": "http://www.focus-news.net/news/2019/07/20/2682196/sofiya-vremenno-se-zatvarya-za-dvizhenie-uchastak-ot-ul-kamenodelska-mezhdu-ul-kozloduy-i-ul-industrialna-19-yuli-2019-g.html", "text": "От 00.00 часа днес до 04.30 часа на 22 юли 2019 г. ще бъде напълно затворена за движение ул. „Каменоделска” под жп надлеза между ул. „Козлодуй” и ул. „Индустриална”. Това съобщиха от пресцентъра на  Столична община . Съоръжението, популярно като мостът на „Изида” се ремонтира от Национална компания „Железопътна инфраструктура” (НКЖИ). Пълното затваряне на улицата е необходимо, тъй като при бетониране на връхната конструкция на жп надлеза има реална опасност от инциденти за преминаващите под съоръжението. В дните от днес до 22 юли ще се налива по 120 куб. метра бетон в двете крайни секции на моста.  \r\nЗаради затварянето на ул. „Каменоделска\" при обекта, се въвежда  еднопосочно движение по ул. „Индустриална“ и северното локално пътно платно на ул. „Владайска река“ между ул. „Каменоделска“ и пл. „Сточна гара“ с посока към пл. „Сточна гара“. \r\nПроменят се и маршрутите на автобусни линии № 4-тм, 20, 21/22, 79 и 309 както следва: \r\n Автобусите от линия № 4-тм ще се движат: \r\n- В посока автостанция Орландовци по действащия маршрут: Централна жп гара, обратен завой на кръстовище бул. „Княгиня Мария Луиза” - бул. „Христо Ботев”, бул. „Княгиня Мария Луиза”, наляво по ул. „Козлодуй”, надясно по ул. „Константин Стоилов”, площад „Сточна гара”, наляво по ул. „Владайска река” по маршрута на автобусна линия № 86 до ул. „Резбарска”, наляво по ул. „Първа българска армия”, наляво по ул. „Малашевска” и по ул. „Каменоделска” и ул. „Кестен” до автостанция Орландовци; \r\n- В посока Централна жп гара: от автостанция „Орландовци” по ул. „Първа българска армия”, наляво по ул. „Каменоделска”, надясно по ул. „Градинарска” (бул. „История славянобългарска”), наляво по ул. „Заводска”, наляво по ул. „Индустриална”, направо по ул. „Индустриална” до ул. „Владайска река”, надясно по северното локално пътно платно на ул. „Владайска река” до площад „Сточна гара”, надясно по ул. „Константин Стоилов” и наляво по ул. „Козлодуй” по маршрута до Централна жп гара. \r\n Автобусите от линии № 20 и 21/22 ще се движат: \r\n- В посока съответно село Локорско и Подгумер/Войняговци по действащия маршрут съответно от площад „Лъвов мост” и Централна жп гара през площад „Сточна гара”, наляво по ул. „Владайска река” по маршрута на автобусна линия № 86 до ул. „Резбарска”, наляво по ул. „Първа българска армия” и по маршрутите; \r\n- В посока център: от ул. „Каменоделска” надясно по ул. „Градинарска” (бул. „История славянобългарска”), наляво по ул. „Заводска”, наляво по ул. „Индустриална”, направо по ул. „Индустриална” до ул. „Владайска река”, надясно по северното локално пътно платно на ул. „Владайска река” до площад „Сточна гара” и по бул. „Сливница” по маршрутите. \r\n Автобусите от линия № 79 ще се движат  по следния маршрут: \r\n- В посока дип Стинд 2: от бул. „Васил Левски” надясно по ул. „Владайска река” по маршрута на автобусна линия № 86 до ул. „Резбарска”, наляво по ул. „Първа българска армия”, наляво по ул. „Малашевска”, ул. „Каменоделска”, надясно по ул. „Градинарска” (бул. „История славянобългарска”) и по маршрутите; \r\n- В посока кв. Христо Ботев: по маршрута до кръстовище ул. „Индустриална”-ул. „Козлодуй”, направо по ул. „Индустриална” до ул. „Владайска река”, надясно по северното локално пътно платно на ул. „Владайска река” до площад „Сточна гара” и наляво през площад „Сточна гара” и бул. „Ген. Данаил Николаев” по маршрута. \r\n Автобусите от  линия № 309 ще се движат по следния маршрут: \r\n- В посока бул. „Илиянци – подлеза”: от бул. „Сливница” надясно по ул. „Владайска река” по маршрута на автобусна линия № 86 до ул. „Резбарска”, наляво по ул. „Първа българска армия”, наляво по ул. „Малашевска”, ул. „Каменоделска”, надясно по ул. „Градинарска” (бул. „История славянобългарска”) и по маршрутите; \r\n- В посока ж.к. Люлин 1,2: по маршрута до кръстовище ул. „Индустриална” - ул. „Козлодуй”, направо по ул. „Индустриална” до ул. „Владайска река”, надясно по северното локално пътно платно на ул. „Владайска река” до площад „Сточна гара” и направо по бул. „Сливница” по маршрута. \r\nЗа автобусни линии № 4-тм, 20, 21/22, 79 и 309 се разкрива временна спирка в северното локално пътно платно на ул. „Владайска река” на 70.00 метра преди пл. „Сточна гара”. \r\nПълно затваряне на ул. „Каменоделска\" под моста на „Изида\" ще се наложи още веднъж на 28 юли. За организацията на движение тогава столичани ще бъдат своевременно информирани.", "date": "2019.07.20", "title": "София: Временно се затваря за движение участък от ул. „Каменоделска“ между ул. „Козлодуй” и ул. „Индустриална”. 19 юли 2019 г."}
{"url": "http://www.focus-news.net/news/2019/07/20/2682197/burgas-militsa-gladnishka-i-vasil-petrov-shte-predstavyat-postanovkata-bar-na-kraya-na-sveta-na-ostrov-sveta-anastasiya.html", "text": "Милица Гладнишка и Васил Петров ще представят постановката „Бар на края на света“ от 21.00 часа на сцената на остров Света Анастасия. Това съобщиха от пресцентъра на  Община Бургас . Спектакълът представя една забавна история, разказана с много хумор и хитови песни, изпълнени с блясъка на култовите джаз изпълнители под съпровода на Шуменска филхармония. Ако искате да Ви „хвърлят“ в джаза… На края на света… Опиянени от музика, танци, въздишки и очарование… – заповядайте на „Света Анастасия“ за една вълшебна юлска островна вечер. Диригент на спектакъла ще бъде Левон Манукян, а идеята и сценария са на Юлия Манукян. Началният час на концерта е в 21:00, а на отплаване – 20:00 часа от Магазия 1. Цената на билета с включен транспорт с кораб „Анастасия“ е 37.00 лв.", "date": "2019.07.20", "title": "Бургас: Милица Гладнишка и Васил Петров ще представят постановката „Бар на края на света“ на остров Света Анастасия"}
{"url": "http://www.focus-news.net/news/2019/07/20/2682200/plovdiv-v-karlovo-shte-badat-otbelyazani-142-godini-ot-strashnoto.html", "text": "В Карлово ще бъдат отбелязани 142 години от „Страшното”. Това съобщиха от пресцентъра на  Общината . Панихида в памет на жертвите ще бъде отслужена на 20 юли 2019 г. от 11.00 часа в двора на храм „Свети Николай”. Организатори на събитията за отбелязване на годишнината са Община Карлово и Исторически музей – Карлово. „Страшното“ е наричано клането на християнско население в град Карлово, извършено през 1877 година от османска редовна войска и башибозук по време на Руско-турската освободителна война от 1877 – 1878 г.", "date": "2019.07.20", "title": "Пловдив: В Карлово ще бъдат отбелязани 142 години от „Страшното”"}
{"url": "http://www.focus-news.net/news/2019/07/20/2682198/navarshvat-se-116-godini-ot-izbuhvaneto-na-ilindensko-preobrazhenskoto-vastanie.html", "text": "Навършват се 116 години от избухването на Илинденско-Преображенското въстание- естествено продължение на опитите за политическо и духовно освобождение и обединение на българския народ.  \r\nВъстанието избухва в Битолски, Солунски и Скопски революционен окръг. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Гоце Делчев, Даме Груев, Гьорче Петров и други, които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Гоце Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Даме Груев, Борис Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Г. Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: Михаил Герджиков, Л.Маджаров и Ст. Икономов. Въстанието избухва на 20 юли (Илинден) 1903 г., откъдето идва и име му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсъците между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост.", "date": "2019.07.20", "title": "Навършват се 116 години от избухването на Илинденско-Преображенското въстание"}
{"url": "http://www.focus-news.net/news/2019/07/20/2682199/b92-aleksandar-vuchich-shte-napravi-izyavlenie-v-1100-chasa.html", "text": "Сръбският президент Александър Вучич ще направи изявление в събота, насрочено за 10:00 часа местно време или 11:00 българско, това са съобщили от офиса на държавния глава, предава белградската медия  B92  в своята англоезична редакция.  \r\n \r\nСпоред медията, причината за изявлението е най-вероятно коментар на петъчната оставка на косовския премиер Рамуш Харадинай, както и потенциалните последици от нея. От редакцията напомнят, че Харадинай подаде оставка, тъй като е призован да се яви като заподозрян в Международния трибунал в Хага за военни престъпления.  \r\n : Цанко Цолов", "date": "2019.07.20", "title": "B92: Александър Вучич ще направи изявление в 11:00 часа"}
{"url": "http://www.focus-news.net/news/2019/07/20/2682201/veliko-tarnovo-vavezhda-se-vremenna-organizatsiya-v-dvizhenieto-v-grada-za-provezhdaneto-na-22-riya-mezhdunaroden-folkloren-festival-veliko-tarnovo.html", "text": "Въвежда се временна организация в движението в града за провеждането на 22-рия „Международен фолклорен фестивал Велико Търново“. Това съобщиха от пресцентъра на  Общината . Във връзка с организацията, откриването и провеждането на фестивала ще настъпят следните временни промени в организация движението на МПС: \r\nЗа времето от 18.00 до 19.15 часа или до приключване на събитието ще бъде затворена за движение ул. „Васил Левски“ в участъка от Студентски стол №2 до сградата на Община Велико Търново. За времето от 21.45 до 22.30 часа се затваря за движение на МПС и се освобождава ат спрели и паркирани автомобили площад „Цар Асен I“ и прилежащите улици.", "date": "2019.07.20", "title": "Велико Търново: Въвежда се временна организация в движението в града за провеждането на 22-рия „Международен фолклорен фестивал Велико Търново“"}
{"url": "http://www.focus-news.net/news/2019/07/20/2682202/burgas-blagotvoritelen-pluven-maraton-i-kontsert-v-podkrepa-na-onkobolni-i-priyateli-shte-se-provedat-v-grada.html", "text": "Четвъртият благотворителен маратон и концерт в подкрепа на психосоциалната дейност на сдружение „Онкоболни и приятели“ ще се проведат в Бургас. Това съобщиха от пресцентъра на  Община Бургас . Събитието се организира под патронажа на Йоана Буковска-Давидова, която ще даде старт на маратона в 08.00 на Морска гара, Магазия 1. Участниците ще плуват разстоянието от о-в „Света Анастасия“ до парк Росенец, местността Чукалята – 1800 м. Такса за участие 50 лв. Записвания на телефон: 0988 341 611.  \r\nВечерта от 20.00 часа на Моста ще се състои Благотворителен концерт с участието на Георги Дюлгеров, Преслава Минесян, Виолета Пападакис и много други изпълнители, певчески и танцови формации.", "date": "2019.07.20", "title": "Бургас: Благотворителен плувен маратон и концерт в подкрепа на „Онкоболни и приятели“ ще се проведат в града"}
{"url": "http://www.focus-news.net/news/2019/07/20/2682206/kardzhali-intenziven-e-trafikat-po-pat-i-5-v-posoka-kardzhali-makaza.html", "text": "Интензивен е трафикът по път I-5 в посока Кърджали - Маказа. Това съобщиха   Радио Фокус   от ОПУ-Кърджали. Ограничено е движението по път Кърджали – Маказа в участъка Надлез Кирково – ГКПП „Маказа“ за МПС над 3,5 т.  Временно е въведено ограничение за движение на МПС и по път Зорница – Бели пласт – Стремци– Кърджали за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.  \r\nНа входa на града от град Хасково по бул. „Беломорски“ и кръговото движение на Автогарата в посока кв. „Веселчане“ и до изхода за Момчилград и Джебел – Маказа, трафикът е натоварен. \r\nЗатворени за движение и паркиране на превозни средства са улиците „Македония”, „Иван Вазов” и  ул. „Беласица” в участъка на кръговото кръстовище на Пазара, поради ремонтни и строителни работи в стара градска част, включващи площад „Хаджи Димитър”, ул. „Климент Охридски” и ул. „Добруджа”. Трафикът в участъка на кръговото кръстовище на пл. „Хаджи Димитър” се извършва в свободното платно, което се променя в двупосочен режим на  движение. Необходимо е водачите да спазват  временната сигнализация за движение при преминаване през участъка. Подменя се улично осветление, извършва се реновиране на тротоари, реконструиране уличните платна, премахване се павета, вертикална планировка за отводняване в ремонта и рехабилитацията на улиците и тротоарите. \r\nДарина ДЕЕНИЧИНА", "date": "2019.07.20", "title": "Кърджали: Интензивен е трафикът по път I-5 в посока Кърджали - Маказа"}
{"url": "http://www.focus-news.net/news/2019/07/20/2682203/vav-vsichki-eparhii-na-balgarskata-pravoslavna-tsarkva-se-chestva-sv-prorok-iliya-ilinden.html", "text": "Във всички епархии на Българската православна църква се чества св. пророк Илия - Илинден. В София Архиерейска света Литургия от 9:30 ч. ще бъде отслужена  в храм „Св. пророк  Илия“, гр. София, кв. Княжево, предаде репортер на  Агенция \"Фокус\" . С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.07.20", "title": "Във всички епархии на Българската православна църква се чества св. пророк Илия - Илинден"}
{"url": "http://www.focus-news.net/news/2019/07/20/2682205/api-oranichava-dvizhenieto-po-pat-86-mezhdu-pamporovo-i-sokolovtsi-po-povod-sabora-rozhen-2019.html", "text": "Във връзка с провеждането на традиционния събор „Рожен 2019“ до 6.00 часа на 22 юли ще бъде ограничено движението на моторни превозни средства по път ІІ-86 – от отклонението за Пампорово до село Соколовци. Това съобщиха от пресцентъра на  Агенция „Пътна инфраструктура“ . Алтернативният маршрут за движение на транзитния трафик е Проглед – к. к. Пампорово – Смолян – Соколовци и обратно,  \r\nЗа периода до 22 юли т. г. отпада забраната за движение на МПС над 3.5 т по път ІІІ-8641 Пампорово – Смолян. \r\nОчаква се движението по път II-86 Пловдив – Смолян да бъде натоварено и поради това на шофьорите на товарни автомобили се препоръчва да използват обходни маршрути: \r\n- Пловдив – Кричим – Девин – Стойките – к. к. Пампорово – Смолян и обратно; \r\n- Пловдив – Кърджали – Ардино – Смолян и обратно. \r\nАПИ призовава шофьорите да се движат със съобразена скорост и повишено внимание, спазвайки пътна сигнализация и указанията на контролните органи.", "date": "2019.07.20", "title": "АПИ: Ораничава движението по път ІІ-86 - между Пампорово и Соколовци по повод събора „Рожен 2019“"}
{"url": "http://www.focus-news.net/news/2019/07/20/2682207/burgas-edno-ot-nay-golemite-sabitiya-za-programisti-burgasconf-shte-se-provede-v-ekspotsentar-flora.html", "text": "Едно от най-големите събития за програмисти идва в Бургас и ще се проведе в Експоцентър „Флора“. Началото на BurgasConf е 10.00 часа, а краят 18.00 в зала №2. Това съобщиха от пресцентъра на  Община Бургас . BurgasConf е една от пътуващите из цялата страна конференции, част от националното IT Турне. Те са организирани от ентусиасти с интереси в сферата на информационните технологии. Седмото издание на събитието се организира съвместно с BurgasLab и с подкрепата на SiteGround. Лекторите са софтуерни инженери, архитекти, програмисти. BurgasConf ще бъде открит с темата на Цветан Смърдански – Thread safety first. How to setup a virtual ARM64 cluster on your x86 host е лекцията на Радослав Димитров. Презентациите продължават с „Анализ на блокчейн данни“ на Валентин Михов и „Как да имаме сигурен софтуер?“ на Божидар Божанов. Мариян Маринов ще представи две теми – Layer 2 and 3 network attacks (no recording and streaming) и L2 between the hackerspaces. GDPR – sysadmin и личните данни (или как да ги опазим от него) е лекцията на Валентин Русалийски.", "date": "2019.07.20", "title": "Бургас: Едно от най-големите събития за програмисти – BurgasConf, ще се проведе в Експоцентър „Флора“"}
{"url": "http://www.focus-news.net/news/2019/07/20/2682210/lovech-mitropolit-gavril-shte-oglavi-liturgiya-na-ilinden-v-grada.html", "text": "На днешния ден, когато Православната църква прославя свети  пророк Илия, Негово високопреосвещенство Ловчански  митрополит Гавриил ще оглави Архиерейска света Литургия  в параклиса  „Св. прор. Илия“, кв. Младост,  град Ловеч, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.07.20", "title": "Ловеч: Митрополит Гаврил ще оглави литургия  на Илинден в града"}
{"url": "http://www.focus-news.net/news/2019/07/20/2682208/afp-aktyorite-razkrivat-kakvo-se-sluchva-s-geroite-ot-igra-na-tronove-sled-finala-na-seriala.html", "text": "Членове на актьорския състав на „Игра на Тронове“ се появиха на комиккон в Сан Диего в петък, където обсъдиха с фенове излъчвания по HBO сериал и неговият противоречив последен сезон, предава  AFP . Освен че защитиха финала на сериала, актьорите отговаряха на въпроси какво според тях е станало с героите им след края на историята. \r\n \r\n Исак Хемпстед Райт (Бран Старк) : „Не мога да си представя неговото управление да е сладко и усмихнато. Сигурно е доста сериозно. Във всеки случай Вестерос вече е страна под наблюдение, тъй като Бран вижда всичко.“ \r\n \r\n Мейси Уилямс (Аря Старк) : „Сигурна съм, че тя си прекарва страхотно вживявайки се в ролята на Дора Изследователката. Не смятам, че да бъде с някого е това, което ще я накара да се почувства у дома или удовлетворена.“ \r\n \r\n Лиам Кънингам (Давос Държеливия) : „Помислих, че е хубав край за Малкия съвет в Кралски чертог. Като цяло съм оптимист. Мисля, че спин-офът трябва да се казва „По-добре извикайте Давос“. Това е идея за хиляди долари“.  \r\n \r\n Джон Брадли (Самуел Тарли) : „Смятам, че отношенията в Малкия съвет вече са станали кисели. Ще има доста драма в група от хора, които не се харесват един друг но са принудени да съжителстват заедно. Със сигурност няма да е лесно за никой от тях“. \r\n \r\n Джейкъб Андерсън (Сив Червей) : „Мисля си, че той ще основе ново общество, като Уаканда. Ще спази обещанието си към Мисандей. Седи си на брега, пиейки пина колада, защитавайки всички“.  \r\n : Цанко Цолов", "date": "2019.07.20", "title": "AFP: Актьорите разкриват какво се случва с героите от „Игра на Тронове“ след финала на сериала"}
{"url": "http://www.focus-news.net/news/2019/07/20/2682211/dobrich-prodalzhava-kampaniyata-za-nabirane-na-sredstva-za-zakupuvane-na-royal-v-ramkite-na-festivala-dni-na-klasikata-v-balchik.html", "text": "Продължава кампанията за набиране на средства за закупуване на роял в рамките на фестивала „Дни на класиката в Балчик“. Това съобщи Сава Тихолов от отдел „Култура“ в морската община, предаде кореспондентът на  Радио „Фокус” – Варна . Тази година фестивалът ще се проведе до 27 юли на сцена „Мистрал“. Всички концерти са с начален час 19.30. В първата вечер концерт ще изнесе Представителният духов оркестър на Военноморските сили с диригент и Мирослав Трифонов и Георги Зайранов. Оркестърът ще представи най-доброто от Григ, музика от филма „Кръстникът“, вечнозелени спомени, „Куин на концерт“, латино хитове и други произведения. На 21 юли – „Вивалди и други приключения“. Това е концерт за флейта и кавал със солисти Ива Любомирова и Недялко Недялков. Те ще се представят с Оркестъра на камерна опера – Благоевград. На 22 юли е театралната постановка „Ла“. Идеята, текстът, музиката и изпълнението са на Рашко Младенов и Константин Цеков. На 23 юли е концертът „Моцарт и Салиери“ с диригент Юри Флореа и Елит квинтет. На 24 юли ще бъде представен спектакъл на Държавна опера - Бургас – „Любовна история“ с диригент Юрий Ильинов - музика от класическото френско кино. На 25 юли Иван Пенчев и Иван Въгларов ще представят „Изкуството на цигулката“. В последния фестивален ден е Лятна оперна Гала - представление на Държавна опера – Варна. Ще бъдат представени откъси от различни опери. При лошо време концертите ще се провеждат в зала „Мелницата“. Входът е свободен.  \r\nЖулиета НИКОЛОВА", "date": "2019.07.20", "title": "Добрич: Продължава кампанията за набиране на средства за закупуване на роял в рамките на фестивала „Дни на класиката в Балчик“"}
{"url": "http://www.focus-news.net/news/2019/07/20/2682212/sofiya-vavezhda-se-vremenna-organizatsiya-na-dvizhenieto-za-provezhdane-na-kvartalen-sabor-na-pl-sred-selo-v-kv-knyazhevo.html", "text": "Въвежда се временна организация на движението за провеждане на кварталeн събор на пл. „Сред село“ в кв. „Княжево“ в София. Това съобщиха от пресцентъра на  Столична община .  \r\nОт 04.30 часа до 23.30 ч. се създава временна организация на движението за скъсяване маршрута на автобусна линия № 107, като движението се осъществява - по ул. „Евлия Челеби“, продължава по безименната улица (разположена между ул. „Евлия Челеби“, ул. „Княжевска“ и ул. „Кореняците“), ул. Княжевска“ и по маршрута си, двупосочно. Разкрива се двупосочна спирка в района на изменения маршрут, като се закрива двупосочната спирка „Сред село“.", "date": "2019.07.20", "title": "София: Въвежда се временна организация на движението за провеждане на кварталeн събор на пл. „Сред село“ в кв. „Княжево“"}
{"url": "http://www.focus-news.net/news/2019/07/20/2682213/burgas-parviyat-balgarski-animator-nominiran-za-nagrada-oskar-teodor-ushev-shte-poseti-grada.html", "text": "Първият български аниматор, номиниран за награда Оскар - Теодор Ушев ще гостува в Бургас. Популярният творец за първи път ще организира мастерклас в България. Той ще бъде в морския град днес и утре по покана на Община Бургас и организаторите от Международен филмов фестивал Бургас. Това съобщиха от пресцентъра на  Община Бургас . Двудневният майсторски клас е озаглавен „В мрежата на следобедните сънища“ и ще се състои в Културен център „Морско казино“. Заглавието препраща към един от най-емблематичните филми на киноавангарда „Meshes of the Afternoon“ на Мая Дерен. Програмата ще се реализира в две части. В първата през призмата на собствения си опит и практики Тео Ушев ще трасира техники и методи за създаване на филми – стереоскопично кино, виртуална реалност. След това ще се проведе дискусия относно създаването на филм – от идеята, през реализацията до промотирането и представянето му пред публика. Във втората част, преминавайки през някои от най-забележителните произведения на експерименталното и ненаративно кино, ще се анализират отделните компоненти: идея, конструкция, ритъм, монтаж, звук, визуални решения, безкамерно кино, виртуална реалност. Теодор Ушев е носител на 80 награди за своите филми. През 2018 година българинът получи почетната награда на Френската академия за филмово изкуство „Сезар“ – за филма си „Сляпата Вайша“. Късометражният анимационен филм по разказ на Георги Господинов е отличен със златен медальон, произведен в Парижкия монетен двор. Това е поредното признание за Теодор Ушев и „Сляпата Вайша“ след номинацията за „Оскар“ през 2017 г., номинацията за „Кристална мечка“ от „Берлинале“ през 2016 г., канадската награда „Canadian Screen“ и награди от международните филмови фестивали в Отава и Чикаго.", "date": "2019.07.20", "title": "Бургас: Първият български аниматор, номиниран за награда Оскар – Теодор Ушев, ще посети града"}
{"url": "http://www.focus-news.net/news/2019/07/20/2682209/kyustendil-124-zhiteli-na-obshtina-kyustendil-nosyat-imeto-iliya.html", "text": "124 жители  на Община Кюстендил носят името Илия. Това съобщиха за  Радио „Фокус” – Кюстендил  от Териториалното звено „Гражданска регистрация и административно обслужване”. С името Илиян са наречени 80 жители на общината, а с името Илияна – 85. 71 души носят името Илчо. Девет дами са с името Илка, а седем души са наречени – Илко. На 20 юли – Илинден,  имен ден празнуват: Илия, Илин, Илина, Илинка, Илияна, Илко, Илка, Личо и Лина. Освен носещите името на светеца, на този ден празнуват и занаятчийските еснафи на кожарите, кожухарите, самарджиите и керемидчиите. \r\n \r\nВенцеслав ИЛЧЕВ", "date": "2019.07.20", "title": "Кюстендил: 124 жители на Община Кюстендил носят името Илия"}
{"url": "http://www.focus-news.net/news/2019/07/20/2682204/ria-novosti-sasht-gotvyat-voenna-operatsiya-v-persiyskiya-zaliv.html", "text": "САЩ разработват военна операция под кодовото наименование „Страж“, целяща да обезпечи безопасността на морските пътища в Близкия изток, това са заявили от американското централно командване, предава  РИА Новости .  \r\n \r\nПодготовката за операцията в Персийския залив започва на фона на задържания в петък от иранската Революционна гвардия танкер, официалната причина за което е нарушение на международните правила, както посочиха от Техеран. Стана известно, че изпълняващият ролята на завеждащ Пентагона Ричард Спенсър е одобрил прехвърлянето на военен контингент в Саудитска Арабия с цел „защита на интересите на САЩ“ в региона на Близкия изток.  \r\n \r\nВ заявлението на американското централно командване, се казва, че „се разработва международната морска операция „Страж“, която цели подсигуряването на безопасността на ключовите морски пътища в Близкия изток, както и обезпечаване на свободата на мореплаването в света с оглед на скорошните събития в региона на Персийския залив.“ \r\n \r\n \r\n . \r\n \r\n : Цанко Цолов", "date": "2019.07.20", "title": "РИА Новости: САЩ готвят военна операция в Персийския залив"}
{"url": "http://www.focus-news.net/news/2019/07/20/2682214/kyustendil-kurban-za-zdrave-shte-bade-razdaden-po-povod-ilinden-v-selo-sovolyano.html", "text": "Курбан за здраве ще бъде раздаден по повод Илинден в село Соволяно. Това съобщи за  Радио „Фокус” – Кюстендил Пламен Илиев, кмет на населеното място. По думите му курбанът ще бъде осветен и раздаден на местното население. Това ще се случи от 17.00 часа в двора на черквата „Свети Теодор Тирон”. „Курбанът в нашето село е традиционен за празника на Свети Илия”, каза Пламен Илиев. Организатори на проявата са кметството в село Соволяно и църковното настоятелство. Храмът „Св. Теодор Тирон“ в кюстендиското с. Соволяно e строен прeз далечната 1834 година, а през 2018 година той е основно ремонтиран. Храмът има нова камбанария с 180-килограмова камбана. \r\nВенцеслав ИЛЧЕВ", "date": "2019.07.20", "title": "Кюстендил: Курбан за здраве ще бъде раздаден по повод Илинден в село Соволяно"}
{"url": "http://www.focus-news.net/news/2019/07/20/2682216/dobrich-shte-se-provede-23-to-izdanie-na-folklorniya-sabor-teketo.html", "text": "23-то издание на фолклорния събор „Текето“ ще се проведе в града, предаде кореспондентът на  Радио „Фокус” – Варна . На Илинден край манастира „Свети пророк Илия“ самодейни състави от Североизточна България за поредна година ще огласят с песни и танци местността край село Александрия. Новост в конкурса на събора е обособяването на мъжките певчески групи в отделна категория. Тя се въвежда след миналогодишното издание, когато са се явили няколко мъжки състава, които са показали изключителни в художествено и вокално отношение изпълнения. По настояване на журито в нова категория се отделят и децата, изпълнители на народни песни и мелодии, тъй като и при тях съществуват особености, които ги отличават от изпълненията на възрастните, като по този начин ще се постигне по-обективно оценяване. Наградният фонд за тазгодишното издание е разпределен в шест основни категории – танцови състави, групи за народно пеене, танцово-певчески колективи, индивидуални изпълнители – певци и инструменталисти. Фолклорният събор ще бъде открит в 10.00 часа.  \r\nЖулиета НИКОЛОВА", "date": "2019.07.20", "title": "Добрич: Ще се проведе 23-то издание на фолклорния събор „Текето“"}
{"url": "http://www.focus-news.net/news/2019/07/20/2682215/sport-borusiya-dortmund-pobedi-s-32-livarpul-v-priyatelski-mach.html", "text": "Футбол: Приятелската среща между Борусия (Дортмунд) и Ливърпул завърши с резултат 3:2 в полза на немския отбор. Въпреки това, треньорът на британския тим Юрген Клон oцени контролата по-скоро позитивно, тъй като е успял да пусне в игра някои футболисти за първи път от доста време насам. Мачът се игра на стадион „Нотър Дам“ в Индиана, САЩ, и представлява част от подготовката на двата отбора за новия сезон.", "date": "2019.07.20", "title": "Спорт: Борусия (Дортмунд) победи с 3:2 Ливърпул в приятелски мач"}
{"url": "http://www.focus-news.net/news/2019/07/20/2682217/afp-navarshvat-se-50-godini-ot-misiyata-na-apolo-11.html", "text": "На 20 юли, събота, се навършват 50 години от мисията на американския кораб „Аполо 11“, който кацна на Луната, съобщава  AFP . Преди половин век астронавтите Нийл Армстронг и Едуин Олдрин станаха първите хора, стъпили на повърхността на земния спътник в рамките на събитие, излъчено по телевизията и наблюдавано от половин милиард души.  \r\n \r\nТяхната камера, носеща името „орел“ се отделя в 20:18 часа средно гринучко време на 20 юли 1969 г., като шест часа по-късно Армстронг поставя своя ляв крак на лунната повърхност, изричайки знаменитите думи „това е една малко стъпка за човека, но един гигантски скок за човечеството“. \r\n \r\nНАСА се готвеше в продължение на няколко седмици за да чества годишнината, организирайки изложби на цялата територия на САЩ и най-вече в „Космически център Кенеди“ в Калифорния, и „Космически център Джонсън“ в Тексас.  \r\nВ събота американският вицепрезидент Майк Пенс ще направи обръщение в калифорнийския център, от където Армстронг, Олдрин и третият член на екипажа – Майкъл Колинс, излитат към Луната. В предишната си реч от март тази година, Пенс обяви, че следващите хора трябва да бъдат изпратени на Луната до 2024 г.  \r\n : Цанко Цолов", "date": "2019.07.20", "title": "AFP: Навършват се 50 години от мисията на „Аполо 11“"}
{"url": "http://www.focus-news.net/news/2019/07/20/2682218/kardzhali-shte-bade-osveten-nov-paraklis-s-imeto-na-sv-iliya.html", "text": "На Илинден ще бъде осветен нов параклис с името на светия пророк. Това съобщиха от  инициативния комитет за строителство на параклиса и основен дарител РДПЗН-Кърджали . Oт 10.30 часа отец Никола от църквата на кв. Веселчане ще извърши церемонията по пречистване на сградата на параклиса „Св. пророк Илия“ в кв. „Възрожденци“. Молитвената сграда се намира на учебния полигон на РДПБЗН-Кърджали, над стария завод „Сердика\". На събитието са поканени директорът на ГДПБЗН гл. комисар Николай Николов, областният управител Никола Чанев и кметът Хасан Азис. Името на пророкът е популярно в Родопите. Два планински върха носят името „Св; Илия“ – единият се намира западно от Кърджали, до сели Падина и е висок 999 м. надморска височина, а другият е западно от Смолян и е висок 1563 м. \r\nДарина ДЕЕНИЧИНА", "date": "2019.07.20", "title": "Кърджали: Ще бъде осветен нов параклис с името на Св. Илия"}
{"url": "http://www.focus-news.net/news/2019/07/20/2682220/denyat-20-yuli-v-balgarskata-istoriya.html", "text": "През 1903 година избухва Илинденско-Преображенското въстание - естествено продължение на опитите за политическо и духовно освобождение и обединение на българския народ. Въстанието избухва в Битолски, Солунски и Скопски революционен окръг. През 1910 г. от 20 юли до 11 август в Солун се провежда Педагогическа конференция на Българския учителски съюз в Турция, а през 1908 г. във Велес и Битоля са основани първите български конституционни клубове. През 1891 г. на връх Бузлуджа е учредена Българската Социалдемократическа партия, а през 1877 г. е извършена първата атака срещу Плевен в хода на Руско-турската освободителна война. На 20 юли са родени: Александър Александров - български критик и историк на киното, Стефан Николов Аврамов - български македонски революционер, Георги Колчев Байданов - един от първите български музикални дейци. На тази дата умират скулптурите Любомир Далчев и Жеко Спиридонов (Ж. С. Хадживичев).   \r\n \r\n \r\n2017 г. \r\nПрезидентът на България връчва орден „Стара планина“, първа степен на г-н Детлеф Лингеман, извънреден и пълномощен посланик на Федерална република Германия в Република България „за неговите изключително големи заслуги за укрепването и развитието на двустранните отношения между Република България и Федерална република Германия“. \r\n \r\n2001 г. \r\nНДСВ и ДПС подписват политическо споразумение за създаване на коалиция за съвместно управление. Според него ДПС получава 2 министерски поста - на земеделието и на министър без портфейл, който да отговаря за извънредните ситуации, и 5 на заместник-министри (на околната среда, регионалното развитие и благоустройството, на икономиката, на финансите, на отбраната), правото да предлага областни управители за София, Търговище и Разград, докато областният управител на Кърджали се предлага от НДСВ. \r\n \r\n \r\n1998 г. \r\nПрезидентът на Република България присъжда орден „Стара планина“ първа степен на Бертил Лунд, извънреден и пълномощен посланик на Кралство Швеция в Република България. \r\n \r\n \r\n1996 г. \r\nДемократичната левица утвърждава за кандидат за вицепрезидент професора културолог Иван Маразов. Иван Русев Маразов е роден на 15 март 1942 г. в село Пирне, Бургаска област. Служи във Военноморския флот в годините между 1959-1962 г. Завършва “Теория и история на изкуството\" в Института \"И.Е. Репин\" в Санкт Петербург през 1967 г. От 1967 г. работи в Института по изкуствознание към Българска академия на науките. Доктор на науките, 1971 и 1986 г. Научен сътрудник, 1971 г., старши научен сътрудник II степен, 1977 г., старши научен сътрудник I степен, 1987 г. Ръководител е на секция \"Изобразителни изкуства\" и директор на Института по изкуствознание за периода 1988-1992 г. Професор и ръководител е департамент \"Митология, изкуство, фолклор\" в Нов български университет. Главен редактор е на списание \"Изкуство\". Специалист в областта на античното и тракийско изкуство и култура. Член е на Президиума на Висшата атестационна комисия, на Съюза на българските писатели и Съюза на българските художници. Член е още и на Флорентинската академия \"Медичи\". Член е и на БСП. Иван Маразов изпълнява длъжността заместник –министър на културата от 1991 г. От юни 1996 г. до февруари 1997 г. е министър на културата.  \r\nТой е кандидат за президент от предизборна коалиция \"Заедно за България\" през 1996 г. Носител е на следните награди: на Съюза на българските художници за критика и изкуствознание; международна награда на френския културен институт \"Соланзара\". \r\n \r\n \r\n1988 г. \r\nНа пленум на ЦК на БКП, състоял се в дните между 19 и 20 юли, във връзка с Русенския комитет от ръководството на партията са отстранени членовете на Политбюро Чудомир Александров, Станко Тодоров и секретарят на ЦК на БКП Стоян Михайлов, а от ЦК - Светлин Русев. Пленумът одобрява \"Основни насоки и задачи на преустройството на научния фронт\", \"Основни насоки и задачи на преустройството в областта на художествената култура\" и \"За по-нататъшното провеждане на реформата на образователното дело\". Предвижда се тези документи да се предложат като платформа за подготовка на предстоящите конгреси на науката, художествената култура и народната просвета. \r\n \r\n \r\n1975 г. \r\nОткрит е електропроводът, свързващ енергийните системи на Турция и България. \r\n \r\n \r\n1973 г. \r\nВ периода от 20 до 21 юли на официално посещение в България е министър-председателят на Франция Пиер Месмер. \r\n \r\n \r\n1964 г. \r\nИздадено е постановление на ЦК на БКП и Министерския съвет \"за по-нататъшно подобряване на образователното дело в НР България\". Акцентира се върху по-тясното свързване на училището с \"нуждите на народното стопанство\" и с производителния труд. Предвижда се професионално-техническите училища и част от техникумите да минат към съответните стопански ведомства, за които подготвят кадри. Решено е младите специалисти с висше образование да се разпределят една година преди завършването им, а научноизследователската работа във ВУЗ да се развива в най-тясна връзка с нуждите на производството и техническия прогрес. Предвижда се и обединяване на научните институти със съответните катедри от ВУЗ. \r\n \r\n \r\n1949 г. \r\nВНС избира Васил Коларов за председател на Министерския съвет , а за негови заместници - Вълко Червенков, Добри Терпешев, Антон Югов, Кимон Георгиев и Георги Трайков. \r\n \r\n \r\n \r\n \r\n \r\n \r\n \r\n \r\n \r\n1921 г. \r\nПубликуван е първият български Закон за авторското право. Авторското право се основава на изключителното право на автора да възпроизвежда, издава и разпространява произведенията си. Защитата на Авторското право се съдържа в Закона за авторското право и сродните му права. През 1974 г. България се присъединява към универсалната конвенция за авторското право, подписана в Женева (1953 г.). \r\n \r\n \r\nю1910 г. \r\nOт 20 юли до 11 август в Солун се провежда Педагогическа конференция на Българския учителски съюз в Турция. \r\n \r\n \r\n1909 г. \r\nМитрополит Симеон Варненско-Преславски отлъчва от църквата църковните настоятели в Осман-Пазар и налага едномесечен интердикт върху града. \r\n \r\n \r\n1908 г. \r\nВъв Велес и Битоля са основани първите Български конституционни клубове от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 6 август - в Щип, на 7 август - в Кратово и Крива Паланка, на 10 август - в Гостивар и Одрин, на 15 август - в Кочани и Сяр, на 29 август - в Цариград. \r\n \r\n \r\n1903 г. \r\nИзбухва Илинденско-Преображенското въстание в Битолски, Солунски и Скопски революционен окръг. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Г. Делчев, Д. Груев, Г. Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Г. Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Г. Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л.Маджаров и Ст. Икономов. Въстанието избухва на 20 юли (Илинден) 1903 г., откъдето идва и име му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсъците между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост. \r\n \r\n \r\n1891 г. \r\nНа връх Бузлуджа е учредена Българската социалдемократическа партия. Българската социалдемократическа партия е политическа партия на работниците. Изповядва идеите на социализма. В периода 1889–1890 г. в Габрово, Севлиево, Казанлък, Дряново и В. Търново се създават първите социалистически дружинки. По същото време в София развива просветна дейност социалистическа група. Основателите на тези групи и дружинки стигат до извода, че съществуват условия да се обединят в единна социалистическа партия. По инициатива на Д. Благоев и Н. Габровски през април 1891 г. край Търново се провежда сбирка на представителите на социалистическите дружинки и групи. Този пръв опит за образуване на социалистическа партия завършва без успех. На 20 юли същата година на старопланинския вр. Бузлуджа се свиква нова сбирка. На нея се обсъждат проектопрограмата и уставът на социалистическата партия. При изработване на проектопрограмата са използвани програмите на Френската и Белгийската работническа партия. Максималните цели, които си поставя партията, е подготовка на наемните работници в България за участие в бъдещия \"социалистически преврат\". Минималните искания включват пълна политическа свобода, самоуправление на общините, всеобщо и пряко избирателно право и т. н. В икономическата част на проекта се съдържа искането за изработване на закон за защита на работниците, а също и закон за наемане на слуги. Според проекта за устав организационният строеж на партията се състои от социалистически групи – местни, окръжни и общи. На сбирката от името на севлиевската група С. Мутафов представя контрапроект, изработен от студентската група в Женева. В него се предвижда да продължи просветната работа на дружинките, без да се образува социалистическа партия. Също така се изключват минималните искания – политически и икономически. След станалите разисквания от присъстващите 15 делегати 12 гласуват за учредяване на социалдемократическа партия с обща програма и устав. С това се поставят основите на самостоятелна политическа организация на работническата класа в България. Сбирката избира централно ръководство на партията, наречено Общ съвет, чиито функции и роля се конкретизират през 1903 г. на III конгрес на БСДП. За първо негово седалище е определен гр. Велико Търново. Бузлуджанската сбирка взема решение и за близката практическа дейност на БСДП – издаване на седмичен печатен орган, както и на брошури за разпространение на социалистическите идеи. Поради липса на материални средства и време за организиране на печатен орган на партията делегатите вземат решение да използват за своята пропаганда сп. \"Ден\", издавано от Я. Сакъзов. \r\n \r\n \r\n1878 г. \r\nСъздаден е седемчленен Съвет на управлението на руския императорски комисар. Единствен българин в него е проф. Марин Дринов (руски поданик), който отговаря за просветата и изповеданията. Марин Стоянов Дринов е историк, обществен и държавен деец. Роден е на 20 октомври 1838 г. в Панагюрище. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877–1878 г. е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. В периода 1878–1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание (1879 г.) обявява София за столица на Княжество България. Той е един от инициаторите за откриване на Софийската публична библиотека (дн. НБ \"Св. св. Кирил и Методий\"). Негово дело е и изработването на устава на Държавния съвет (1881–1883 г.). Умира на 28 февруари 1906 г. \r\n \r\n \r\n1877 г. \r\nИзвършена е първата атака срещу Плевен. Руските части са отблъснати. Долнодунавският отряд достига линията Черна вода–Кюстенджа, Добруджа. \r\n \r\n \r\n1861 г. \r\n \r\nГеорги Раковски изготвя в Букурещ \"Позив към букурещките българи за основание на Българско читалище в Букурещ\". \r\n \r\n \r\n1853 г. \r\nРоден е Георги Колчев Байданов - един от първите български музикални дейци. Съставител е на учебници по пеене. Със сътрудничеството на Манолов редактира първото българско музикално списание \"Гусла\" (1891 г.). Умира на 30 ноември 1927 г. в София. \r\n \r\n \r\n791 г. \r\nБългарската армия, командвана от хан Кардам побеждава в битката при крепостта Маркели (Карнобат). Военните действия са предприети по инициатива на византийския император. Българите посрещат византийската войска и в сражение й нанасят поражение. Загиват много ромейски войници и военачалници. Хан Кардам е прабългарски хан. Той идва на престола след бягството на хан Телериг във Византия. Управлява в годините 777-802 г. Отначало поддържа мирни отношения с византийците, но те са нарушени през 785 г., когато императрица Ирина започва да укрепва някои крепости по границата с българската държава. През 791 г. в битката край Проват (североизточно от Одрин) византийските войски претърпяват поражение от българските, които са предвождани от самия Кардам. През следващата година император Константин VI предприема нов поход срещу България. Неговите войски са посрещнати от Кардам при крепостта Маркела (край дн. Карнобат) и отново са разбити. Византия отправя искане за мир, като се задължава да плаща на България годишен данък. Впоследствие императорът се отказва от договора и през 796 г. предприема нов поход срещу България. От своя страна Кардам нахлува в Тракия и пресреща византийските войски северозападно от Одрин. В продължение на 17 дни двете войски не се влизат в сражение и Кардам се връща обратно в столицата си Плиска. Успява да укрепи авторитета на ханската власт сред прабългарската военно-племенна аристокрация. Наследен е от хан Крум (803 г.-814 г.). Хан Кардам умира през 802 г. \r\n \r\n \r\n На тази дата са родени: \r\n \r\n \r\n1926 г. \r\nРоден е Александър Александров - български критик и историк на киното, с.н.с. в БАН (от 1963 г.). Работи в областта на историята на българското кино до 9 септември 1944 г., както и по проблеми на френското и италианското кино. Александров е автор на: \"Съвременни проблеми на западното кино\" (1974 г.), \"Кино и училище\" (1981 г.), главен съставител е на тритомника \"В света на киното\" (1982-1983 г.). \r\n \r\n \r\n1884 г. \r\nРоден е Стефан Николов Аврамов - български македонски революционер, писател, член на БКП. Той е участник е в Илинденско-Преображенското въстание (1903 г.). Арестуван е по време на събитията през 1925 г. Стефан Николов Аврамов е автор на книгите: \"Революционните борби в Азот (Велешко) и Поречието\" (1929 г.). След 9 септември 1944 г. е директор на предприятие \"Стрела\". Сътрудничи на сп. \"Илюстрация Илинден\" и сп. \"Септември\", на вестниците \"Заря\", \"Мир\", \"Македония\", \"Литературен глас\", \"Работническо дело\", \"Отечествен фронт\", \"Народна войска\", \"Македонско знаме\", \"Ведрина\", \"Литературен фронт\". От 20 септември 1944 г. до май 1948 г. е председател на организация \"Илинден\". Умира на 28 септември 1953 г. \r\n На тази дата умират: \r\n \r\n \r\n2002 г. \r\nУмира Любомир Далчев - скулптор. Той е брат на поета Атанас Далчев. Роден е през декември 1902 г. Професор Л. Далчев е преподавател в Националната художествена академия до 1979 г., когато емигрира в САЩ. Автор е на: Братската могила в Пловдив, Паметника на трите поколения в Перущица, Паметника на битката при Клокотница, паметника Войниците на Самуил и др. Умира 5 месеца преди да се завърне отново в България. \r\n \r\n \r\n1945 г. \r\nУмира Жеко Спиридонов (Ж. С. Хадживичев) – скулптор. Той учи в керамичното училище в Бехене, Чехия (1886-1889 г.). Работи като учител по рисуване и моделиране в държавното занаятчийско училище в София от 1889 г. до 1892 г. Завършва скулптура в Академията за изящни изкуства в Мюнхен. Професор е по скулптура в Художествената академия (1904-1930 г.). Негови ученици са Иван Лазаров, Марко Марков, Иван Фунев и др. Жеко Спиридонов участва в много изложби и конкурси за паметници. Негово дело са Паметникът на българския воин (на загиналите в Сръбско-българската война в Русе, 1902 г.), Паметникът на загиналите в Сръбско-българската война в Плевен (1904 г.), релефът “Св. Георги Победоносец” (1907 г.) над входа на Мавзолея на загиналите руски и румънски воини при Плевен (1877 г.) и др. Сред най-известните му произведения са: “Сатир”, “Къпеща се самодива” (и двете от бронз - в Софийския народен музей); паметници бюстове на граф Игнатиев, Хр. Ботев, В. Левски (Варна), А. Константинов (Свищов), Г. Бенковски, Ив. Вазов (София) и др. Жеко Спиридонов е роден на 23 февруари 1867 г. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.07.20", "title": "Денят 20 юли в българската история"}
{"url": "http://www.focus-news.net/news/2019/07/20/2682222/kyustendil-horata-ot-tretata-vazrast-se-sabirat-na-traditsionniya-si-sabor-v-osogovska-planina.html", "text": "Хората от третата възраст се събират на традиционния си събор в Осоговска планина. Това съобщи за  Радио „Фокус” – Кюстендил  Малинка Чингарска, председател на общинската организация на пенсионерите в Кюстендил. По думите й съборът ще започне от 11.00 часа в местността Три буки и ще продължи през целия ден.   \r\nПовече от 800 души се очаква да присъстват на традиционния събор на пенсионерите в Осоговска планина. Мероприятието се провежда за дванадесета поредна година. В събора тази година участват и пенсионери от клубовете от Кюстендил, Перник, Радомир, Благоевград, София и Земен. „За гостите на събора е подсигурена музикална програма от Община Кюстендил. Това е една добра възможност пенсионерите да се съберат на едно място, да общуват, да съберат билки за зимата и да се отделят от ежедневието”, каза Чингарска.  \r\nПо думите й съборът се провежда под егидата на кмета на Община Кюстендил Петър Паунов, който също е поканен да присъства на събитието. \r\nВенцеслав ИЛЧЕВ", "date": "2019.07.20", "title": "Кюстендил: Хората от третата възраст се събират на традиционния си събор в Осоговска планина"}
{"url": "http://www.focus-news.net/news/2019/07/20/2682221/reuters-kralyat-na-sauditska-arabiya-odobri-priemaneto-na-amerikanski-voenni-v-stranata.html", "text": "Кралят на Саудитска Арабия Салман одобри приемането на американски военни в страната, целящо да обезпечи сигурността в региона, това съобщава  Reuters , като се позовава на съобщение от държавната информационна агенция на Саудитска Арабия.  \r\n \r\nПо-рано Пентагона потвърди, че има такива намерение, като официалната причина за тях е да „се подсигури допълнителна бариера“ в случай на „възникващи заплахи“.  \r\nСъобщението идва на фона на информацията за задържан от Иран британски петролен танкер в региона на Персийския залив в петък.  \r\n : Цанко Цолов", "date": "2019.07.20", "title": "Reuters: Кралят на Саудитска Арабия одобри приемането на американски военни в страната"}
{"url": "http://www.focus-news.net/news/2019/07/20/2682224/veska-spasova-etnolog-na-ilinden-ne-se-raboti-za-da-se-predpazyat-horata-ot-gramotevitsi-i-gradushki.html", "text": "Веска Спасова, етнолог: На Илинден не се работи за да се предпазят хората от гръмотевици и градушки. Това каза пред  Радио „Фокус” – Кюстендил  етнологът в Регионален исторически музей – Кюстендил Веска Спасова. Според народните поверия, ако на Илинден светецът гърми и трещи, овошките ще се повредят, а орехите и лешниците ще са празни. В чест на светеца се коли курбан от най-стария петел и се изпича погача. Трапезата се прекадява от най-възрастния член на семейството. Веска Спасова посочи, че Илинден е един от най-почитаните летни празници по време на жътвата и вършитбата. Веска Спасова допълни, че на този ден в различни краища на България се правят и ритуали за дъжд и плодородие. \r\nВенцеслав ИЛЧЕВ", "date": "2019.07.20", "title": "Веска Спасова, етнолог: На Илинден не се работи за да се предпазят хората от гръмотевици и градушки"}
{"url": "http://www.focus-news.net/news/2019/07/20/2682223/mkd-sreshta-mitskovski-kasami-gotvi-li-se-nova-koalitsiya-v-makedoniya.html", "text": "Председателят на опозиционната ВМРО-ДПМНЕ Християн Мицковски проведе среща с ръководителя на движението Беса Билал Касами в петък. На срещата са участвали и други високопоставени представители на двете формации, а тема за на разговорите е била актуалната политическа ситуация, стратегическите интереси на Македония и възможностите за сътрудничество между двете партии, съобщава  “МКД“ .  \r\n \r\nМицковски и Касами са се съгласили, че сегашното правителство притъпява интеграционните процеси, които трябва да бъдат отново отворени чрез неосъществените големи реформи. Според двамата, все още съществува корупция по високите етажи и то в не малка степен, както и сериозна липса на воля за установяване на върховенството на закона. Формациите са се съгласили в бъдеще да продължат да провеждат такива срещи с цел подсилване на демократичните процеси и общата борба срещу сегашната власт, това се казва в изявление на ВМРО-ДПМНЕ.  \r\n \r\nЕлектронното издание коментира, че при такива срещи може да се формира коалиция за следващите избори в страната.   \r\n : Цанко Цолов", "date": "2019.07.20", "title": "„МКД“: Среща Мицковски-Касами – готви ли се нова коалиция в Македония"}
{"url": "http://www.focus-news.net/news/2019/07/20/2682227/the-telegraph-londonskata-politsiya-stana-zhertva-na-hakerska-ataka.html", "text": "Лондонската полиция е станала жертва на хакери, които са разбили официалния профил на институцията в социалната мрежа „Туитър“, публикувайки редица ексцентрични съобщения, съобщава британският вестник  Telegraph .  \r\n \r\nСъобщенията са с антиполицейска насоченост и призовават за освобождаването на обвинения в изнасилване рап изпълнител Дигга Д., като някои от тях са съдържали нецензурни думи по адрес на полицаите.  \r\n \r\nОт Скотланд ярд заявиха, че официалната страница на полиция „Метрополитън“ е била обект на „неоторизиран достъп“. Според старши полицейският офицер Рой Смит, екипът на полицията „работи усърдно за да изтри съобщенията и подсигури сигурността на профила“. В изявлението си служителят призовава потребителите на „Туитър“ да \"игнорират съобщенията от профила на полицията докато не се възстанови контрола върху него“.  \r\n \r\nРано сутринта в събота обиждащите „туитиве“ бяха свалени. Официален говорителя на „Метрополитън“ отрече да е имало „хакване“ на профила, като в момента се установяват подробностите по случая.  \r\n : Цанко Цолов", "date": "2019.07.20", "title": "The Telegraph: Лондонската полиция стана жертва на хакерска атака"}
{"url": "http://www.focus-news.net/news/2019/07/20/2682226/burgas-tyalo-na-mazh-e-otkrito-do-mosta-v-grada.html", "text": "Тяло на мъж е открито до Моста в Бургас през вчерашния ден, потвърдиха за  Радио „Фокус“-Бургас  от Общината. Мъжът не е български гражданин. Обстоятелствата по случая все още не са изяснени. \r\nДеница ДИМИТРОВА", "date": "2019.07.20", "title": "Бургас: Тяло на мъж е открито до Моста в града"}
{"url": "http://www.focus-news.net/news/2019/07/20/2682219/tass-ekipazhat-na-zadarzhaniya-britanski-tanker-shte-ostane-na-borda-do-kraya-na-razsledvaneto.html", "text": "Всички членове на екипажа на британският танкер „Стена Имперо“ ще останат на борда на морския съд, докато иранските власти не приключат своето разследване, това са съобщили местни медии, предава  ТАСС . Към момента танкерът е хвърлил котва в пристанището Бендер Аббас.  \r\n \r\nСпоред иранските власти, британският съд е бил въвлечен в инцидент с участието на ирански рибарски кораб, след което танкерът е задържан.  \r\n : Цанко Цолов", "date": "2019.07.20", "title": "ТАСС: Екипажът на задържания британски танкер ще остане на борда до края на разследването"}
{"url": "http://www.focus-news.net/news/2019/07/20/2682230/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Видимостта е отлична, проходите на територията на областта са отворени за всички моторни превозни средства. Движението по път III-908 Варовник – Вълчаново ханче от км 22+400 до 39+300 и по път ІІІ-7306 Черница – Сунгурларе – Чубра е ограничено на МПС над 10 т поради стесняване на пътното платно за срок до 21 декември.  \r\nБезпроблемно се осъществява движението на моторни превозни средства по основните пътни артерии на град Бургас. Няма образувани колони от автомобили в централната градска част, преминаването се осъществява без забавяне. \r\nДеница ДИМИТРОВА", "date": "2019.07.20", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/07/20/2682229/denyat-20-yuli-v-svetovnata-istoriya.html", "text": "През 1402 г. след разгрома на Златната орда и завладяването на Индия, азиатският емир Тимур разгромява армията на турския султан Баязид Първи в битката при Анкара. Плановете на Тимур са да завладее и Китай, но за осъществяването им му попречва неговата смърт в началото на 1405 г.  \r\nПрез 1976 г. безпилотният космически кораб “Вайкинг-1” достига повърхността на Марс след 11-месечно пътешествие, а през 1969-а - американските астронавти Нийл Армстронг и Едуин Олдрин стават първите хора, достигнали повърхността на Луната. През 1956 г. Франция признава независимостта на Тунис. През 1949 г. завършва 19-месечната война, която Израел води за независимост, през 1917 г. е одобрен договорът от Корфу, според който сърби, хървати и словенци образуват обща държава Югославия. През 1810 г. – Колумбия получава независимост.  \r\n \r\n \r\n2016 г. \r\nМосул е освободен от Ислямска държава. \r\n \r\n \r\n2015 г. \r\nСАЩ и Куба възстановяват дипломатическите си отношения. \r\n \r\n \r\n2014 г. \r\nСпоред доклад на мисията от наблюдателите на Организацията за сигурност и сътрудничество в Украйна за два месеца над 250 невинни цивилни загиват в Луганск, а още над 850 са ранени. В отчета не влизат хората ранени и убити при бойни действия. \r\n \r\n \r\n2011 г. \r\nМинистър председателят на Великобритания Дейвид Камерън заявява съжаление за наемането на говорителя Анди Коулсън, но отказва вина за скандала с подслушването на телефони от вестник News of the World. \r\n \r\n \r\n1987 г. \r\nСъветът по безопасност на ООН единодушно одобрява резолюция номер 598. Тя изисква прекратяване на огъня между Ирак и Иран, като оттеглят войските си и започват мирни преговори. Ирак се съгласява с тези условия, но Иран ги приема след една година, когато военните му успехи са сведени до минимум. \r\n \r\n \r\n1976 г. \r\nБезпилотният космически кораб “Вайкинг-1” достига повърхността на Марс след 11-месечно пътешествие. \r\n \r\n \r\n1974 г. \r\nХиляди турски войници нахлуват в северен Кипър, след като по време на разговорите в Атина не се стига до разрешение на проблема. Напрежението започва да расте, откакто е свален от власт президентът от гръцки произход архиепископ Макариос. Турската общност се страхува, че гръцкото господство ще игнорира техните права и ще настоява за обединяване на Кипър с Гърция. \r\n \r\n \r\n1969 г. \r\nАмериканските астронавти Нийл Армстронг и Едуин Олдрин стават първите хора, достигнали повърхността на Луната. Нийл Армстронг е роден през 1930 г. Той е американски космонавт и е първият човек, стъпил на Луната през юли 1969 г. Нийл Армстронг е командир на “Аполо 11”. Той лети на \"Джемини 8” през март 1966 г. От 1971 г. е професор в университета в Цинцинати (САЩ).  \r\nЕдуин Олдрин е американски астронавт, полковник от ВВС. Роден е на 20 януари 1930 г. в Глен Ридж, Ню Джърси, САЩ. Служи в различни части на ВВС. През 1959 г. постъпва в Масачусетския технологичен институт. През 1963 г. защитава докторска дисертация и е приет в групата на астронавтите в НАСА. Извършва полети в Космоса от 11 до 15 ноември 1966 г. (заедно с Дж. Ловел) като втори пилот на космическия кораб \"Джемини-12\". Прави 59 обиколки около Земята. Излиза в открития Космос за 2 ч и 10 мин. След полета участва в разработката на техниката по сближаване на орбитите на космическите кораби \"Джемини\" и \"Аполо\". От 16 до 24 юли 1969 г. осъществява първия полет на американски пилотиран кораб до Луната (заедно с Н. Армстронг и М. Колинс) като пилот на лунната капсула на космическия кораб \"Аполо-11\". Прилуняването става на 20 юли 1969 г. в района на Морето на спокойствието. На 21 юли 1969 г., 20 минути след Армстронг, слиза на повърхността на Луната и пребивава там повече от 1,5 ч. Общата продължителност на пребиваването му на Луната е 21 ч и 36 мин. На негово име е наречен кратер на обратната страна на Луната. \r\n \r\n \r\n1956 г. \r\nФранция признава независимостта на Тунис. През 1954 г. Франция пуска на свобода от затвора Бургуиба, като премахва забраната върху неговата политическа партия. Дадена е амнистия на туниските партизани, а през 1955 г. е предоставена и автономия на Тунис. По това време французите срещат трудности в Алжир, докато в Тунис има разцепление между партията на Бургуиба и друга по-радикална съперническа група. През 1956 г. Франция помага на Бургуиба и също така предоставя пълна независимост на Тунис. \r\n \r\n \r\n1954 г. \r\nСлед дълги преговори е подписано примирие за Индокитай, като Виетнам е разделен на две - Северен и Южен. На 7 май 1954 г. след поражение на събранието в Женева Франция е принудена да се оттегли от Индокитай, който е разделен на Камбоджа, Лаос, Северен Виетнам и Южен Виетнам. \r\n \r\n \r\n1949 г. \r\nЗавършва 19-месечната война, която Израел води за своята независимост. След като арабските държави подписват съглашение за спиране на огъня, големи маси евреи започват да пристигат в Израел, докато все още се водят битки. В края на 1949 г. в Израел живеят един милион евреи. Между 1945 и 1949 г. Ционистката мечта се превръща в реалност, след като евреите получават независима държава след 1900 години изгнание.  \r\n \r\n \r\n1922 г.  \r\nОН получава мандат за управление на Того. Рано още по време на Първата световна война администрацията на страната попада в ръцете на англо-френски сили. През 1922 г. Того е разделена източен френски и западен британски сектор, всеки от които е под управлението на мандат от ОН. След референдум през 1956 г. британската част се слива със съседната колония Златен Бряг и по този начин се формира Гана. По–късно същата година френската част избира да стане автономната република Того. Страната получава пълна независимост през 1960 г. \r\n \r\n \r\n1917 г. \r\nОдобрен е договорът от Корфу, според който сърби, хървати и словенци образуват обща държава Югославия. \r\n \r\n \r\n1810 г. \r\nКолумбия получава своята независимост. През 1810 г. жителите на административния център Богота обявяват независимост. Водени от Симон Боливар и Франсиско Сантандер те я извоюват окончателно на 7 август 1819 г. Така 20 юли е обявен за национален презник на страната. \r\n \r\n \r\n1402 г. \r\nСлед разгрома на Златната орда и завладяването на Индия азиатският емир Тимур разгромява армията на турския султан Баязид Първи в битката при Анкара. Плановете на Тимур са да завладее и Китай, но за осъществяването им му попречва неговата смърт в началото на 1405 г. \r\n \r\n \r\n1031 г. \r\nАнри I наследява престола на баща си Робер II. Анри I e от династията на Капетингите и е вторият крал на Франция, управлява в периода 20 юни 1031 г. до 4 август 1060 г. Анри I воюва за престола срещу брат си Робер. Побеждава го, но след това му отстъпва Бургундското херцогство.  \r\nАнри I e роден през 1008 г. Той е втори син на Робер II и Констанца от Арл. Умира през 1060 г. \r\n \r\n \r\n На тази дата са родени: \r\n \r\n \r\n1938 г. \r\nРодена е Натали Ууд, американска актриса от руски произход (истинска фамилия - Гурдина). Дебютира в киното през 1943 г. Участва в: “Бунтар без кауза” (1955 г.), “Великолепие в тревата” (1961 г.), “Уестсайдска история” (1961 г.), “Голямото преследване” (1965 г.), “Светът на Дейзи Клъвър” (1965 г.), “Боб и Карол, Тед и Алис” (1969 г.), “Последната съпружеска двойка в Америка” (1979 г.), “Метеор” (1979 г.), “Проектът “Брейнщорм” (1981 г.). Тя умира на 29 ноември 1981 г. \r\n \r\n \r\n1919 г. \r\nРоден е сър Едмънд Пърсивал Хилари. Той е новозеландски общественик, алпинист, по професия пчелар. Участва във Втората световна война като пилот. Заедно с шерпа Тенсинг Норкей се изкачва за пръв път на връх Еверест (1 май 1953 г.), за което е удостоен с аристократична титла. Възглавява новозеландската част на трансантарктическата експедиция на Британската общност на нациите (1955-1958 г.), достигнала Южния полюс. Ръководи експедиция в Хималаите (1960-1961 г.) за изследване процесите на аклиматизация при многомесечно престояване на големи височини. Занимава се с благотворителна дейност - строи болници и училища за шерпите в Непал. \r\n \r\n \r\n1890 г. \r\nРоден е Георги II - гръцки крал от династията на Глюксбургите. Заема престола след военен преврат (1922 г.). Син е на крал Константин I и на кралица София. През 1921 г. се жени за княгиня Елисавета Румънска. През 1922 г. Константин I абдикира и Георги II става крал на Гърция. Още следващата година (1923) е заставен да напусне трона и да замине за чужбина. Възстановен на престола от монархистите (1935 г.). По време на Втората световна война емигрира в Египет и след това в Англия. Възстановен след плебисцит (1946 г.). Баща е на последния гръцки крал Константин II. Умира на 1 април 1947 г. в Атина. \r\n \r\n \r\n1888 г. \r\nРоден е Емил Зегадлович - полски писател. В периода 1906-1911 г. следва в Ягелонския (Краков), Виенския и Дрезденския университет. Символистично-експресионистичните му стихове от 20-те години съдържат религиозно-мистични мотиви. Автор е на поемите \"Песен за Силезия\" (1933 г.) и \"Черният ден\" (1936 г.); романа \"Мъртвото море\" (1939 г.) и драмата памфлет за живота в Полша \"Картоненият дом\" (1940 г., публикувана е 1954 г.). Умира на 24 февруари 1941 г. в Сосновец. \r\n \r\n \r\n1880 г. \r\nРоден е Херман Кайзерлинг - германски философ и писател. Учи естествени науки в различни университети на Европа. В най-известното си произведение - “Пътен дневник на философа” (1919 г.), се стреми да представи многообразните форми на културата и живота на различни народи, като използва идеята за самоосъществяване и пътуване по света. Основните мотиви на ирационалната философия на Кайзерлинг са близки до идеите на философията на живота: представа за философията като “мъдрост”; интуитивно познаване на света, аналогично на художественото творчество; противопоставяне на интелекта и душата; идеал “на новия синтез на духа и душата”, връщане към целостта на битието, изгубена от “европейския” човек, поради едностранно развитие на разсъдъка - чрез обръщане към древната философия и особено към източните мъдрости (древноиндийската и китайската). Основава “Школа на мъдростта” и “Дружество за свободна философия” (1920 г.). Основано е дружество “Кайзерлинг” във Висбаден, което от 1963 г. издава сп. “Terra Nova”. Умира на 26 април 1946 г. в Инсбрук. \r\n \r\n \r\n1850 г. \r\nРоден е Георг Елиас Мюлер - германски психолог. Той е един от основателите на експерименталната психология. Професор е в Гьотингенския университет (1881 г.). Поддържа теорията за психофизичния паралелизъм. Провежда изследвания в областта на неврофизиологичното обосноваване на закона на Хюфнер (1893 г.), методите в психологията (1900 г.), вниманието (1924 г.) и зрителните възприятия (1930 г.). Интерпретира закономерностите на възприятията от гледна точка на собствен вариант на асоциативната психология, назован от него “комплексна теория”. Популярни са трудовете му в областта на представите и паметта. Развива теорията за “персеверационните тенденции”, според която съществуващите в съзнанието представи имат тенденция отново да се възвръщат.Умира на 23 декември 1934 г. в Гьотинген. \r\n \r\n \r\n1847 г. \r\nРоден е Макс Либерман - германски художник от еврейски произход, професор и президент (1920 г.) на Художествената академия в Берлин. Представител е на импресионизма в Германия. Учи в Берлин (1866-1868 г.) и Ваймар (1868-1872 г.), живее в Париж, Мюнхен и Берлин. Създава творбите: \"В ателието\", \"Предачки на чекрък\", \"Играчи на поло\", \"Морски бряг\" и др. Автор е на портрети (\"Хауптман\" и др.). Умира на 8 февруари 1935 г. в Берлин. \r\n \r\n \r\n1656 г. \r\nРоден е Йохан Бернхарт Фишер фон Ерлах - архитект. Той първоначално се занимава със скулптура. В периода 1682-1686 г. посещава Италия, където учи при К. Фонтана. От 1704 г. до 1705 г. е в Берлин. Работи в Залцбург и Виена (от 1694 г. е придворен архитект и инженер); виден представител на австрийския барок. Проектира църкви в Залцбург и Виена. Негов син е Йозех Емануел (1693-1742 г.) - също архитект и строител, който работи във Виена по собствени проекти и по проекти на баща си. Йохан Бернхарт Фишер фон Ерлах умира на 5 април 1723 г. във Виена. \r\n \r\n \r\n1304 г. \r\nРоден е Франческо Петрарка – италиански поет и хуманист, историк, археолог, търсач на древни ръкописи. Открива \"Ораторската институция\" на Квинтилиан и част от кореспонденцията на Цицерон. Един от първите големи хуманисти на Ренесанса. Натоварван е от папата с различни дипломатически мисии. Създава много съчинения на латински език (поеми, философски трактати и др.). Франческо Петрарка е известен със стиховете си на италиански народен език, наречени \"Рими\" (сонети, канцони и др.), посветени на красивата Лаура де Новес. Умира на 19 юли 1374 г. \r\n \r\n \r\n На тази дата умират: \r\n \r\n2013 г. \r\nНа почти 93 години умира известната американска журналистка Хелен Томас, която в продължение на 57 години (1953 - 2010 г.) участва в даваните от правителството на САЩ пресконференции. \r\n \r\n \r\n2007 г. \r\nУмира Кай Сигбан, шведски физик, Нобелов лауреат. Кай Мане Бьоре Сигбан е роден на 20 април 1918 г. в град Лунд, Швеция. Получава Нобеловата награда за 1981, заедно с Артър Шолоу и Николас Блумберген, за откриването на рентгеновата фотоелектронна спектроскопия (XPS). До края на живота си работи активно в Лабораторията „Ангстрьом“ в Упсала. \r\n \r\n \r\n1945 г. \r\nУмира Пол Валери - френски поет. Той е член на Френската академия от 1925 г. Автор е на поеми и стихове. Някои от неговите стихосбирки са: \"Албум със стари стихове\", \"Морско гробище\" (поема, 1920 г.), \"Прелести\" (поема, 1922 г.) и др.; на есета за Стефан Маларме, Стендал, Шарл Бодлер; на литературно-философски творби. Последната му незавършена поема \"Моят Фауст\" е издадена през 1941 г. Пол Валери е роден на 20 октомври 1871 г. \r\n \r\n \r\n1937 г. \r\nУмира Гулиелмо Маркони - италиански радиотехник и предприемач. Роден е на 25 април 1874 г. През юли 1896 г. отива в Англия, където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация. През 1899 г. успява да предаде съобщение през Ламанша. През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Докато трае погребението му, радиостанциите в света прекъсват предаванията си и за 2 мин радиоефирът е изпълнен с тишина. \r\n \r\n \r\n1926 г. \r\nУмира Феликс Едмундович Дзержински-руски и полски революционер и виден член на социалдемократическата партия от 1895 г. Арестуван е и заточен през 1897 г. и избягва през 1899 г. Един от ръководителите на революцията 1905-1907 г. във Варшава и на Октомврийската революция 1917 г. През 1917 г. организира ЧК и става народен комисар на вътрешните работи. Той е народен комисар на транспорта (1921-1924 г.) и председател на Висшия съвет на народното стопанство на СССР от 1924 г., кандидат-член е на Политбюро на ЦК на Руската КП (б.) (1924 г.). Член е на ВЦИК. \r\n \r\n \r\n1903 г. \r\nУмира папа Лъв ХIII (Винченцо Джоакино Рафаеле Луиджи Печи) . Той е роден през 1810 г. в Карпиенто, Италия. В периода 1878 г. - 1903 г. е римски папа. Завършва дипломатическата академия на дворянските свещеници през 1835 г. През 1838 г. става епископ. Работи няколко години в държавния секретариат на Ватикана, където се занимава с външната политика. От 1840 г. до 1846 г. е папски нунций в Белгия. През 1846 г. е назначен за архиепископ в Перуджа, Северна Италия. Защитава активното участие на католиците в политическия живот. За времето на своя понтификат (25 години) издава рекорден брой енциклики (над 60) в историята на Папството. Създава съществуващата и днес ватиканска банка \"Банко ди Рома\" (1880 г.). Автор е на първата социална енциклика \"Rerum novarum\" (\"За новите неща\") (1891 г.). Получава прозвището \"Кашчей Безсмъртни\", но съвременниците му го наричат още и \"Чиракът на дявола\". Работи в посока на укрепването на връзките с правителствата на Великите сили. \r\n \r\n \r\n За изготвянето на историческата справка на Агенция “Фокус” са използвани следните източници: \r\n  \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.07.20", "title": "Денят 20 юли в световната история"}
{"url": "http://www.focus-news.net/news/2019/07/20/2682231/sport-igrayat-se-dva-macha-ot-efbet-liga.html", "text": "Футбол: В събота се играят два мача от втория кръг на Първа професионална „Ефбет“ лига. В 18:45 ЦСКА приема Черно море на стадион „Българска армия“ в столицата. Малко по-късно, в 21:00 часа, Лудогорец гостува на Берое в Стара Загора.", "date": "2019.07.20", "title": "Спорт: Играят се два мача от „Ефбет“ лига"}
{"url": "http://www.focus-news.net/news/2019/07/20/2682228/pazardzhik-praznichna-sveta-liturgiya-po-povod-ilinden-se-otsluzhva-v-pravoslavnite-hramove-v-grada.html", "text": "Празнична света литургия по повод Илинден се отслужва в православните храмове в Пазарджик, предаде репортер на  Радио „Фокус“ – Пазарджик . Денят е посветен на свети пророк Илия.  \r\nСпоред старо поверие на Илинден хората не трябва да влизат в реките и в морето, защото може да се удавят, тъй като на своя празник св. Илия обичал „да си взима курбан”. Традицията повелява на този ден да се заколи курбан в чест на светеца. Обикновено се избира най-старият петел, т. нар. „баща“. Стопанката на къщата става рано призори и замесва погача - „боговица“ и „колач“ за свети Илия. Готви се курбан, който се освещава. Край могила, параклис, оброчище или стари дъбови дървета извън селото се нарежда трапеза. Според народните поверия на Илинден не бива да се работи, за да не се разсърди светията.  \r\nИмен ден имат Илия, Илиян, Илияна, Илкo и Илкa. Това е и професионален празник на абаджиите, кожухарите и терзиите, чийто патрон и покровител е свети пророк Илия. \r\nАлбена ЖИЛЕКОВА", "date": "2019.07.20", "title": "Пазарджик: Празнична света литургия по повод Илинден се отслужва в православните храмове в града"}
{"url": "http://www.focus-news.net/news/2019/07/20/2682232/kyustendil-sedem-cherkvi-v-rayona-otbelyazvat-hramoviya-si-praznik-na-ilinden.html", "text": "Седем черкви в района на Кюстендил отбелязват храмовия си празник на Илинден. Това каза пред  Радио „Фокус“ – Кюстендил  изследователят и историк Венета Милушева. По думите й в селата Граница, Стенско, Лисец, Горановци Радловци, Соволяно и Слокощица има храмове, наречени на светеца.  \r\nЕдна от най-интересните черкви е тази, разположена в центъра на село Граница. „Може да се каже, че това е един от най-красивите в архитектурно отношение възрожденски храмове в региона. Той е строен в продължение на 7 години – от 1850 до 1857 година, заедно с така наречената Границка кула, която представлява възрожденска къща. Заедно те оформят цял архитектурен комплекс. Строител на черквата е майстор Миленко, който е бил строител и на южното крило на Рилски манастир”, каза Венета Милушева.  \r\nНад кюстендилското село Илия е възобновен и реставриран параклисът „Свети пророк Илия”. През 2017 година параклисът активно се възстановява, изографисва, като се построява камбанария и малък навес в близост до него. Свети Илия е патрон на черквите и в селата Смочево, Бураново, Драгойчинци, Мурсалево и Горни Кортен. На редица места са изградени параклиси, поставени са и оброци на името на светеца. \r\nВенцеслав ИЛЧЕВ", "date": "2019.07.20", "title": "Кюстендил: Седем черкви в района отбелязват храмовия си празник на Илинден"}
{"url": "http://www.focus-news.net/news/2019/07/20/2682235/sport-maksim-dadashev-e-priet-v-bolnitsa-po-speshnost-sled-sreshtata-si-sas-subriel-matias.html", "text": "Бокс: Руският боксьор в среднолека категория Максим Дадашев е приет в болница по спешност след мача си срещу Субриел Матиа, проведен в петък. Руснакът ще претърпи хирургическа операция целяща да облекчи получената мозъчна травма. След като мачът бе спрян в 11-я рунд, Дадашев повърна на ринга и не бе в състояние да се прибере в съблекалнята. На път за болницата, руският боксьор е изгубил съзнание.", "date": "2019.07.20", "title": "Спорт: Максим Дадашев е приет в болница по спешност след срещата си със Субриел Матиас"}
{"url": "http://www.focus-news.net/news/2019/07/20/2682237/pred-pametnite-plochi-na-stefan-karadzha-hristo-yanakov-i-stefan-oreshkov-v-kazanlak-zapochna-otbelyazvaneto-na-151-godini-ot-gibelta-na-chetata-na-hadzhi-dimitar-i-stefan-karadzha.html", "text": "С поднасяне на венци и цветя пред паметните плочи на Стефан Караджа и на четниците Христо Янъков и Стефан Орешков в Казанлък започнаха събитията, посветени на 151 години от гибелта на четата на Хаджи Димитър и Стефан Караджа, предаде кореспондент на  Радио „Фокус” . Годишнината ще бъде отбелязана и на връх Бузлуджа, където от 11.00 часа пред паметника на Хаджи Димитър ще продължат инициативите в памет на героите. Панихида в памет на героите ще бъде отслужена от казанлъшки свещеници, ще прозвучат и слова в памет на загиналите четници. За поредна година ще бъде направена възстановка на драматичните боеве при връх Бузлуджа между четниците и турската потеря, подготвена от Регионален клуб „23 Пехотен Шипченски полк” към Национално дружество „Традиция“. \r\nПрограмата е организирана от Община Казанлък, Исторически музей „Искра“ и Национален парк-музей „Шипка – Бузлуджа“. \r\nОбщина Казанлък е ангажирала автобусен транспорт до Бузлуджа. Цената на билета е 4 лева в едната и 5 лева в двете посоки. \r\nСлавяна ГАЙДАРОВА", "date": "2019.07.20", "title": "Пред паметните плочи на Стефан Караджа, Христо Янъков и Стефан Орешков в Казанлък започна отбелязването на 151 години от гибелта на четата на Хаджи Димитър и Стефан Караджа"}
{"url": "http://www.focus-news.net/news/2019/07/20/2682234/adelina-stefanova-hram-vavedenie-bogorodichno-blagoevgrad-kogato-bog-razpredelyal-sveta-na-sv-iliya-dal-gramotevitsite-i-svetkavitsite.html", "text": "Когато Бог разпределял света, на св. пророк Илия дал гръмотевиците и светкавиците. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград, във връзка с днешния християнски празник, посветен на светеца. Тя разказа, че пророкът живял 900 г. пр. Хр. „Той предсказал, че Господ ще изпрати суша за израелтяните – така и станало. Народи и животни умрели от глад. Най-накрая светецът заклал жертвено теле и Бог се смилил над народа и изпратил дъжд. Заради това пророчество 7000 израелтяни се отказали от езичеството и приели християнството“, каза още Аделина Стефанова. Тя добави, че по повеля на Всевишният, пророк Илия си взел ученик, който да го наследи.  \r\n„Когато светецът остарял, двамата отишли на брега на свещената река Йордан, а от небето слязла огнена колесница. Илия се качил на нея и пред смаяният поглед на своя ученик, той се възнесал на небето, при това жив, заради голямата си преданост към Господ и начина, по който го защитавал“, уточни Стафанова. Тя заяви, че именно така св. Илия е изобразяван и на всички икони. Днес имен ден празнуват Илия, Илинка, Илияна, Божик, Божи и всички техните производни. Аделина Стефанова отбеляза, че на Илинден се правят курбани, чиято цел е предпазване на реколтата от градушки и суша. Тя допълни, че поверието е, че билките, събрани на Илинден, лекуват високата температура и болките в очите.  \r\n„Ако човек се изкъпе срещу празника, то мълния няма да го лови. Своят еснафски празник отбелязват не само именниците, но и кожухарите, самарджиите, фурнаджиите, защото св. Илия е техен патрон и покровител“, добави Стефанова. \r\nЛивия НИНОВА", "date": "2019.07.20", "title": "Аделина Стефанова, храм „Въведение Богородично“ – Благоевград: Когато Бог разпределял света, на св. Илия дал гръмотевиците и светкавиците"}
{"url": "http://www.focus-news.net/news/2019/07/20/2682225/pencho-milkov-bsp-balgariya-ima-nuzhda-ot-moderna-armiya-i-orazhie-no-ne-na-vsyaka-tsena.html", "text": "Ние, от БСП, сме за модернизацията на българската армия и закупуването на нови самолети, но подписването на този договор нарушава две гласувания в парламента – за максималния размер на сумата за самолетите и начина на плащане. Това каза Пенчо Милков, секретар на ПГ на „БСП за България“, пред БНТ, съобщиха от пресцентъра на  БСП . Той коментира, че България има нужда от модерна армия и оръжие, защото силата не е въпрос само на начина, по който се използват въоръжените сили, тя има и задържащ ефект, но това според него не трябва да се реализира на всяка цена. Пенчо Милков добави, че в решението на Народното събрание за закупуването на нови самолети са заложени определени изисквания, които също не са изпълнени от преговарящия екип. „В преговорите не са достигнати такива добри условия, както в други държави членове на НАТО“, отбеляза още социалистът. \r\n„Убеден съм, че колегите от ГЕРБ не поддържат тезата, че субсидията на партиите трябва да е 1 лев на глас. Това финансиране не дава възможност на партиите да изпълняват функциите, заради които го получават“, каза също Пенчо Милков. Според него президентът е трябвало да наложи вето на целия закон, защото разрешаването за финансиране на партиите от юридически лица е изключително грешно. „Надявам се парламентът да уважи това вето, защото ако се отвори вратата- финансирането от фирми да е почти неограничено,  партиите няма да защитават интересите на гражданите, а на фирмите, които ги финансират“, заяви Милков. Той добави, че е убеден, че ГЕРБ ще променят мнението си и субсидиите няма да останат 1 лев за глас.  \r\nВъв връзка с пробива в системата на НАП, Пенчо Милков заяви, че развитието на новите технологии е важно, но данните на хората трябва да бъдат защитени. „Защо този проблем не възниква така често в големите телекомуникационни компании, банковия и застрахователния сектор, които имат не по- малки масиви от данни? Защото държавният служител няма да направи стрес тест, например, ако не му се възложи, докато в частните компании се отделят големи ресурси за защита“, подчерта социалистът.", "date": "2019.07.20", "title": "Пенчо Милков, БСП: България има нужда от модерна армия и оръжие, но не на всяка цена"}
{"url": "http://www.focus-news.net/news/2019/07/20/2682233/afp-iran-zapochna-razsledvane-na-zadarzhaniya-tanker.html", "text": "Иран започва официално разследване на плаващия под британски флаг петролен танкер, който бе задържан в петък в Ормузкия проток, съобщава  AFP , като се позовава на данни от властите в пристанище Бандер Аббас, където морският съд е хвърлил принудително котва.  \r\n \r\nТехеран обяви, че корабът е задържан заради инцидент с иранска рибарска лодка, като целият 23-членен екипаж ще остане на борда докато не приключи разследването.  \r\nЗадържането на танкера породи ново изостряне на отношенията между Лондон и Техеран в поредицата от конфликтни ситуации от 9 юли насам, когато властите в Гибралтар с помощта на британска морска пехота задържаха ирански танкер, по подозрение че превозва нелегално петрол за Сирия.  \r\n : Цанко Цолов", "date": "2019.07.20", "title": "AFP: Иран започна разследване на задържания танкер"}
{"url": "http://www.focus-news.net/news/2019/07/20/2682236/deutsche-welle-mazh-ot-nyu-york-e-obvinen-v-obuchenie-na-teroristi.html", "text": "Мъж от Ню Йорк е задържан по обвинение в тероризъм, тъй като е служил като снайперист за „Ислямска държава“, където освен това е обучавал нейни членове да боравят с оръжие, предава англоезичната редакция на  Deutsche Welle .  \r\n \r\nСтава въпрос за 42-годишният Руслан Асаинов, натурализиран американец от Ню Йорк, родом от Казахстан. Снайперистът е бил задържан от кюрдските Сирийски демократични сили и предаден на ФБР по-рано тази седмица, разкриха прокурори.  \r\n \r\nОбвиненият е отказал да говори, когато съдията го е попитал дали знае правата си. Според неговия адвокат Сюзън Келман, „той отговаря на по-висока власт. Неговият господар е алах“, допълни Келман.   \r\n : Цанко Цолов", "date": "2019.07.20", "title": "Deutsche Welle: Мъж от Ню Йорк е обвинен в обучение на терористи"}
{"url": "http://www.focus-news.net/news/2019/07/20/2682238/d-r-elena-aleksandrova-regionalen-istoricheski-muzey-blagoevgrad-ilindensko-preobrazhenskoto-vastanie-e-primer-za-izklyuchitelno-edinenie-na-balgarskoto-naselenie-v-makedoniya.html", "text": "За Илинденско-Преображенското въстание е говорено много и може да се говори много. Макар да звучи клиширано и твърде често да се преекспонира фразата, че това е най-високия връх в националноосвободителните движение на българския народ, то в крайна сметка наистина може да се каже така. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград. По думите ѝ Илинденско-Преображенското въстание е пример за изключително единение на българското население в Македония, което получава изключителна подкрепа на хората в Княжество България. „В рамките на географската и етнографската област Македония, до Странджа планина, включително с изключителна подкрепа на българи от Княжество България, не само войводи, военни дейци, но и много доброволци се обединяват в една обща кауза. На първо място тя е за осъществяване на реформите, които са заложени в Берлинския договор, а от тях да произтече и политическа, но и национална еманципация на християнското и в частност българско население в Македония и Одринска Тракия“, каза още д-р Елена Александрова. Тя добави, че за Илинденско-Преображенското въстание може да се каже с изключителна категоричност, че то е въстание предимно на българското население, на българско осъзнатото население в Македония и Одринска Тракия, което обаче получава и подкрепа на голяма част от власите, които населяват Македония.  \r\n„Особено много това се усеща в региона на Крушево, където е легендарния войвода Питу Гули с влашки произход. Както и в териториите на костурско и леринско, власите се обединяват в подготовката на въстанието, заедно с четите на Вътрешната македоно-одринска революционна организация (ВМОРО). Македония и Одринска Тракия са територии като части от Османската империя, населени в етническо отношение с изключително пъстро население. За разлика от земите в Османската империя, които през 1878 година се обособяват като Княжество България и Източна Румелия, където е преобладаващо българско население, което не е оспорвано като такова от Великите сили и съседните ни държави, в Македония и Одринско населението е твърде разнородно, твърде смесено“, подчерта д-р Александрова. Според нея въстанието не обединява християни от друг етнически произход и с друго етническо самосъзнание, освен тези, които са с българско и подкрепящи ги част от влашкото население.  \r\n„Искам да кажа в този смисъл, че населяващите гърци или сърбите в Скопския саджак и други немюсюлмани, не се включват във въстанието и точно в този смисъл може да кажем,  че то е въстание на българско осъзнатото население. До голяма степен това население е еманципирано от Вътрешната македоно-одринска революционна организация (ВМОРО) в продължение на 10 години – от 1893 г., когато е създадена организацията до 1903 г., когато избухва въстанието“, коментира д-р Александрова. Тя заяви, че в този период населението и емоционално, и материално е подготвяно за въстанието от 1903 година, което всъщност е един решителен акт. \r\nЛивия НИНОВА", "date": "2019.07.20", "title": "Д-р Елена Александрова, Регионален исторически музей – Благоевград: Илинденско-Преображенското въстание е пример за изключително единение на българското население в Македония"}
{"url": "http://www.focus-news.net/news/2019/07/20/2682239/sofiya-obrazuvala-se-e-tapa-ot-34-do-43-km-na-avtomagistrala-trakiya-pri-ihtiman-posoka-burgas-poradi-katastrofa.html", "text": "Образувала се е тапа от 34 до 43 км на автомагистрала \"Тракия\" при Ихтиман посока Бургас поради катастрофа. Това съобщи слушател на  Радио „Фокус“ .", "date": "2019.07.20", "title": "София: Образувала се е тапа от 34 до 43 км на автомагистрала \"Тракия\" при Ихтиман посока Бургас поради катастрофа"}
{"url": "http://www.focus-news.net/news/2019/07/20/2682241/burgas-249-dushi-sa-kandidatstvali-za-parvi-priem-za-fakulteta-po-meditsina-na-universitet-asen-zlatarov.html", "text": "Кандидати от всички 28 области са се записали за приемните изпити по биология и химия на Факултета по медицина на Университет „Асен Златаров“ в Бургас. Това съобщиха от пресцентъра на  Общината . Най-много са кандидатите от Бургас – общо 74, следвани от тези от Варна – 28, от Стара загора – 24, от София – 23, и от Пловдив – 10. От общия брой кандидати (249) – 142 са момичета и 57 – момчета, което прави конкуренцията при момичетата изключително сериозна – 10 момичета ще се борят за 1 място. Средно 6 човека се състезават за привилегията на бъдат студенти по медицина в Бургас. 67% от всички подали документи да се явят на изпитите по биология (на 21 юли) и по химия (на 28 юли) са пълни отличници. На 21 юли кандидатите ще пишат по 3 въпроса по биология, които ще бъдат изтеглени лотарийно от всички теми, обявени за подготовка за тази година (от 8-ми, 9-ти и 10-ти клас по биология. На изпита по химия, който ще се състои на 28 юли на кандидатите ще бъде дадена възможност да решават четири тематични логически задачи, като окончателната оценка от изпита се формира с тежест от 25% от всяка задача. \r\nПървите резултати се очаква да бъдат обявени на 3 август, а първото класиране на 5 август. На 9 август ще бъде обявено второто класиране, а на 15 август се очаква трето класиране, след което ще започне записването на приетите студенти.", "date": "2019.07.20", "title": "Бургас: 249 души са кандидатствали за първи прием за Факултета по медицина на Университет „Асен Златаров“"}
{"url": "http://www.focus-news.net/news/2019/07/20/2682242/greek-reporter-20-yuli-godishnina-ot-razdelyaneto-na-kipar.html", "text": "Какво казват кипърци, 20 юли е моментът, в който времето спря за острова. Ден на позор, когато се промени историята на една страна. За кипърци, разделянето на острова изглежда все така ясно както е станало преди 45 години, отбелязва в коментар гръцката медия  Greek reporter . Според редакцията на електронното издание, това е ден който нито Гърция, нито кипърските гърци ще забравят. И макар денят да бележи повратна точка и на острова и на материка, само кипърските гърци са усетили ужаса от турските военни, акостирали на острова в 5:30 сутринта.  \r\n \r\nСъбитията се развиват пет дни след военен преврат, извършен от военната хунта на Гърция срещу кипърския президент, което бе използвано от турците като предтекст за навлизането и окупирането на северната част на острова, пишат от редакцията на медията. Около 40 хил. турски войници са акостирали като част от операция, носеща кодовото име „Атила“.  \r\n \r\nСпоред Анкара, на острова е имало преследвания на турското малцинство, аргумент, който за автора на статията в гръцкото издание звучи слабо и днес, и по време на събитията от 1974 г. Турция определя своята интервенция като „мирна“ и целяща да „възстанови конституционалния ред“ на острова“, чийто основи са подкопани при преврата срещу Макариос III.  \r\n \r\nСпоред данни, приведени в статията на електронното издание, около четири хиляди души са убити, а над хиляда и петстотин са безследно изчезнали. В същото време около 200 хил. кипърски гърци са принудени да напуснат домовете си. В днешно време в северната част на Кипър все още има около 43 хил. турски войници.  \r\n \r\nДнес официално признатото правителство е това на Република Кипър в Никозия, докато Турската република Северен Кипър има международна подкрепа само от страна на Анкара. \r\n : Цанко Цолов", "date": "2019.07.20", "title": "Greek reporter: 20 юли – годишнина от разделянето на Кипър"}
{"url": "http://www.focus-news.net/news/2019/07/20/2682246/varna-vazstanoveno-e-dvizhenieto-pri-km-393-na-avtomagistrala-hemus-v-posoka-sofiya.html", "text": "Възстановено е движението при км 393 на автомагистрала „Хемус“ в посока София. Това съобщиха от пресцентъра на  Агенция „Пътна инфраструктура“ .", "date": "2019.07.20", "title": "Варна: Възстановено е движението при км 393 на автомагистрала „Хемус“ в посока София"}
{"url": "http://www.focus-news.net/news/2019/07/20/2682245/sofiya-mobilni-cheshmi-na-sofiyska-voda-po-bul-vitosha-shte-utolyavat-zhegata.html", "text": "Трите мобилни чешми, познати като „водните човеци“ на „Софийска вода“, отново влизат в действие и ще посрещат софиянци и гости на града в най-горещите часове на дните 22, 23 и 24 юли. Инициативата се провежда за девети пореден път под мотото „Утоли жегата!“. Това съобщиха от пресцентъра на  „Софийска вода“ . Инсталациите ще бъдат разположени на пешеходната зона на булевард „Витоша“.  \r\n„Водните човеци“ са направени изцяло от материалите, от които е изградена ВиК мрежата на София. В близост до тях от 10.30 ч. на 22 юли ще бъде разположена и мобилна лаборатория на дружеството, която ще демонстрира качеството на водата в столицата.    \r\nТрадиционно всяка година в най-горещите дни на месец юли „Софийска вода“ раздава в центъра на столицата чиста питейна вода. Целта е да напомним колко е важно за здравето ни да пием вода и хидратираме тялото си, особено в по-топлите дни, и да изтъкнем конкретните предимства на питейната вода на София и ползването й по щадящ природата начин – без пластмаса и еднократни опаковки поне за вода.", "date": "2019.07.20", "title": "София: Мобилни чешми на „Софийска вода“ по бул. „Витоша“ ще утоляват жегата"}
{"url": "http://www.focus-news.net/news/2019/07/20/2682249/gd-granichna-politsiya-trafikat-na-gkpp-kalotina-gkpp-kardam-i-gkpp-durankulak-e-intenziven-na-vhod-za-leki-avtomobili.html", "text": "Трафикът на ГКПП \"Калотина\" на българо-сръбската граница и на ГКПП \"Кардам\" и ГКПП \"Дуранкулак\" на българо-румънската е интензивен на вход за леки автомобили. Това съобщиха от  ГД „Гранична полиция“ . \r\nПреминаването през всички останали български гранични контролно-пропускателни пунктове се осъществява нормално.", "date": "2019.07.20", "title": "ГД „Гранична полиция“: Трафикът на ГКПП \"Калотина\", ГКПП \"Кардам\" и ГКПП \"Дуранкулак\" е интензивен на вход за леки автомобили"}
{"url": "http://www.focus-news.net/news/2019/07/20/2682247/elisaveta-shapkareva-vsichki-dokumenti-sochat-che-ilindensko-preobrazhenskoto-vastanie-e-balgarsko.html", "text": "Всички документи сочат, че Илинденско-Преображенското въстание е българско. Това каза Елисавета Шапкарева, член на Управителния съвет и организационен секретар на Българското сдружение на родовете от Македония, в интервю за  Агенция „Фокус“  по повод 116-ата годишнина от избухването на Илинденско-Преображенското въстание. По думите й никъде не се споменава думата македонско. „Меко казано е странна позицията, че Илинденското е македонско, а Преображенското – българско. Академик Георги Марков изрично подчертава, че това е фалшификация след Втората световна война. Тя няма място и не трябва да бъде премълчавана“, посочи още Шапкарева. Според нея тази фалшификация се насажда от години в съзнанието на поколения македонски българи. „Нека не забравяме, че Република България е най-добрият застъпник на Република Северна Македония в Европейския съюз. Берлинският конгрес раздели народа ни, но  Договорът за добросъседство е ново начало в отношенията между двете страни. Българското сдружение на родовете от Македония упорито работи за тази кауза. Нас ни обединява общото минало“, посочи още Шапкарева.  \r\nДеница КИТАНОВА \r\n \r\n Пълния текст на интервюто четете по-късно в „Мнение”", "date": "2019.07.20", "title": "Елисавета Шапкарева: Всички документи сочат, че Илинденско-Преображенското въстание е българско"}
{"url": "http://www.focus-news.net/news/2019/07/20/2682250/blagoevgrad-peshehodnite-alei-i-parkingat-okolo-ezeroto-v-park-bachinovo-sa-osnovno-pochisteni-i-izmiti-povredenite-peyki-v-zonata-za-barbekyu-se-remontirat.html", "text": "Пешеходните алеи и паркингът около езерото в парк „Бачиново“ в Благоевград са основно почистени и измити. Това съобщиха от пресцентъра на  Общината . По разпореждане на кмета д-р Атанас Камбитов повредените пейки в зоната за барбекю се ремонтират, а там, където се налага, се заменят с нови. Тревните площи се поддържат ниско окосени. \r\nПарк „Бачиново“ е предпочитано място за разходка и отдих. Ежедневно той е посещаван от стотици жители и гости на Благоевград.  Преди няколко години около езерото бяха монтирани фитнес уреди за спорт на открито. През 2014 година беше открит и въжен парк, който е  предпочитана атракция от жители и посетители на Благоевград. \r\nПрез 2016 година по алеята за парка бе изградено ново, модерно LED осветление, с което бе решен сериозен проблем, стоящ дълги години пред благоевградчани.", "date": "2019.07.20", "title": "Благоевград: Пешеходните алеи и паркингът около езерото в парк „Бачиново“ са основно почистени и измити, повредените пейки в зоната за барбекю се ремонтират"}
{"url": "http://www.focus-news.net/news/2019/07/20/2682248/albanskiyat-prezident-ilir-meta-gordeya-se-s-haradinay-i-sam-ubeden-v-negovata-nevinnost.html", "text": "Албанският президент Илир Мета направи коментар относно подалият оставка косовски премиер Рамуш Харадинай, като заяви, че е убеден в неговата невинност, предава македонската агенция  “Макфакс“ .  \r\n„Гордея се с Харадинай и съм убеден в неговата невинност. Не съществува натиск, който да го прекърши този държавник и държавен герой“, подчерта Мета от своя профил в социалната мрежа „Фесйбук“. Публикуваното в събота съобщение гласи още, че „от днес всички трябва да спим по-малко и да се тревожим повече и да се сближаваме повече, за да може Косово и нашият региона да няма заплаха за мира, сигурността и европейското бъдеще“.  \r\n \r\nКосовският премиер Рамур Харадинай подаде в петък оставка тъй като е призован да се яви в международния съд за военни престъпления в Хага.  \r\n : Цанко Цолов", "date": "2019.07.20", "title": "Албанският президент Илир Мета: Гордея се  с Харадинай и съм убеден в неговата невинност"}
{"url": "http://www.focus-news.net/news/2019/07/20/2682251/sport-hettrik-na-ibrahimovich-donese-pobedata-na-los-andzhelis-galaksi.html", "text": "Футбол: Златан Ибрахимович отбеляза втория си хеттрик в американската „Майжър лийг сокър“ и донесе победата на своя тим „Лос Анджелис Галакси“ при домакинството срещу градския съперник „Лос Анджелис“. 37-годишният шведски футболист се разписа в 8-та, 56-та и 70-та минута. Ибрахимович е изиграл 17 мача в американското първенство, в рамките на които има 16 гола и три асистенции.", "date": "2019.07.20", "title": "Спорт: Хеттрик на Ибрахимович донесе победата на „Лос Анджелис Галакси“"}
{"url": "http://www.focus-news.net/news/2019/07/20/2682253/georgi-harizanov-politicheski-analizator-sdelkata-za-iztrebitelite-f-16-ne-e-pribarzana-tova-e-nay-pravilniyat-izbor-za-balgariya.html", "text": "Сделката за изтребителите F-16 не е прибързана, това е най-правилният избор за България и от военна, и от политическа гледна точка. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. “Спомняте си преди време опитите по „вълшебен начин“ служебното правителство на Румен Радев да промени критериите в полза на една друга компания. F-16, блок 70 така или иначе беше фаворитът и изборът на експертите. Тези събития датират от 2015-2016 година и да кажем през 2019 година, че тази сделка е прибързана, би било доста странно. Напротив, след като е взето някакво решение и след като това е изборът и на експертите, и на политиците, нека се премине към действие, защото забавянето показва, че може да доведе до опорочаване и лобистки интереси. В крайна сметка може да доведе до това нищо да не се случи”, обясни Георги Харизанов. Той каза още, че лидерът на БСП Корнелия Нинова няма основание да говори за прибързани сделки, като припомни ситуацията, която завари първото правителство на Бойко Борисов. По думите му то е било принудено да плаща сделките със самолетите и хеликоптерите, сключени в последните заседания на правителството на Сергей Станишев без да има осигурено финансиране.  \r\nМилослава АНГЕЛОВА", "date": "2019.07.20", "title": "Георги Харизанов, политически анализатор: Сделката за изтребителите F-16 не е прибързана, това е най-правилният избор за България"}
{"url": "http://www.focus-news.net/news/2019/07/20/2682243/pazardzhik-s-vodosvet-i-kurban-za-zdrave-se-otbelyazva-ilinden-v-selo-banya.html", "text": "На днешния ден до вековния дъб и изсечения каменен кръст в местността „Венеца“ в село Баня, община Панагюрище, жителите на селото почитат св. Илия с курбан и водосвет. Това каза за  Радио „Фокус“ – Пазарджик  Радка Мутева, секретар на читалището в населеното място. Тя допълни, че тази местност е една от четирите свети места в района на село Баня, които според вярванията на местните жители пазят селото от злите сили.  \r\n„От незапомнени времена жителите на село Баня там, под вековния дъб, са организирали общоселски събори с раздаване на курбан за здраве в местността „Венеца“. Курбанът там се е правел още от езически времена. Жертвоприношението трябвало да омилостиви светеца и да предпази селото от градушки и наводнения. Правел се е също под дъба  молебен за дъжд и плодородие – „Вайдудул”. Самото име на местността „Венеца” идва оттам, че под дъба са виели венци, с които са украсявали около него за празника. Там излизали вярващи хора от селото на Илинден, които  палели свещи и правели курбан от пиле или петле. Задължително е имало и водосвет за здраве под дъба. Този обред се е извършвал точно в горещниците и хората са ходели да празнуват, облечени в носии от дебели вълнени платове,“ посочи Мутева и допълни, че жителите на село Баня тачат, обичат и почитат традициите си. \r\nАлбена ЖИЛЕКОВА", "date": "2019.07.20", "title": "Пазарджик: С водосвет и курбан за здраве се отбелязва Илинден в село Баня"}
{"url": "http://www.focus-news.net/news/2019/07/20/2682254/d-r-vasil-dimov-maychin-dom-letnite-genitalnite-infektsii-pri-zhenite-sa-opasni-i-mogat-da-dovedat-do-dramatichni-vazpaleniya.html", "text": "Летните гениталните инфекции при жените са опасни и могат да доведат до опасни  възпаления. Това каза в интервю за  Агенция „Фокус“  акушер-гинекологът д-р Васил Димов в СБАЛАГ \"Майчин дом\" във връзка с летния сезон и възможните генитални инфекции. „Летният сезон по традиция е свързан с по-изразен пик на гениталните инфекции при жените. Факторите, които доста често го обособяват, са плувните басейни или морето“, посочи д-р Димов. По думите му през лятото имаме по-активен полов живот и това също оказва влияние. „Когато говорим за генитални инфекции, трябва да знаем, че жената има естествена вагинална флора, която предпазва от инфекции. При различни обстоятелства, когато тя е нарушена, може да се предизвика възпаление“, уточни гинекологът. „Искам да подчертая, че жените, които ходят на басейн трябва да внимават, защото големите количества хлор, които има в басейните, нарушават естествената флора и също могат да предизвикат възпаления на лигавицата“, добави още той.  Д-р Димов отбеляза, че възпаленията могат да доведат до усложнения. „Те са опасни, когато не се лекуват на време и адекватно. Те започват да се разпространяват към горния генитален тракт. Това в нашата специалност е известно като тазово възпалителна болест. Усложненията могат да бъдат възпаление на маточните тръби, което може да доведе до стерилитет“, поясни специалистът.  \r\nДаяна ДЮЛГЕРОВА  \r\n Пълния текст на интервюто четете по-късно в „Мнение”", "date": "2019.07.20", "title": "Д-р Васил Димов, „Майчин дом“:  Летните гениталните инфекции при жените са опасни и могат да доведат до драматични възпаления"}
{"url": "http://www.focus-news.net/news/2019/07/20/2682255/elisaveta-shapkareva-sdruzhenie-na-rodovete-ot-makedoniya-ot-nyakolko-godini-otbelyazva-ilindensko-preobrazhenskoto-vastanie-v-s-smilevo.html", "text": "Българското сдружение на родовете от Македония от няколко години отбелязва годишнината от въстанието на паметника на Даме Груев в село Смилево, Република Северна Македония. Това каза в интервю за  Агенция „Фокус“  Елисавета Шапкарева, член на Управителния съвет и организационен секретар на Българското сдружение на родовете от Македония, по повод 116-ата годишнина от избухването на Илинденско-Преображенското въстание. Стана ясно, че честванията днес ще се проведат в 17.00 ч. местно македонско време.  \r\nШапкарева уточни, че над село Смилево се е намирал Главният щаб на въстаниците в Битолски окръг. „Когато четох спомените на Христо Силянов ми направи силно впечатление основанията за избор на Смилево за място на конгреса: „Прикътано в гостоприемната Бигла и снабдено със здрави каменни сгради, то имаше всички преимущества, от гледище на сигурност и на удобства. Но нещо по-сигурно от стратегичните позиции на селото представляваха самите негови жители. Без преувеличение, смилевци спадат към най-хубавия физически тип и въплощават ония расови добродетели на македонската българщина, без които би бил немислим илинденския подвиг“. Както виждате, в основата са хората“, каза още Шапкарева.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.07.20", "title": "Елисавета Шапкарева: Сдружение на родовете от Македония от няколко години отбелязва Илинденско-Преображенското въстание в с. Смилево"}
{"url": "http://www.focus-news.net/news/2019/07/20/2682258/pazardzhik-planinskiyat-kurort-tsigov-chark-e-domakin-na-parviya-po-roda-si-latino-picnic-v-balgariya.html", "text": "Планинският курорт Цигов чарк е домакин на първия по рода си Latino picnic в България, съобщиха  организаторите на инициативата . Събитието обещава да пренесе духа на кубинската столица Хавана от 15.00 часа на брега на язовир Батак в Цигов Чарк, където ще властват огнените танци и музика, представени от едни от най-добрите латино музиканти и танцьори в страната, тематична храна и напитки, и всичко това - на фона на страхотна гледка. Кубинска певица, уъркшопи по салса, латино бенд и други атракции ще развличат желаещите да разкършат снагите си под слънчевите лъчи. Желаещите да присъстват трябва да си осигурят постелка, шапка, чадър и удобни обувки. Входът за събитието е свободен.", "date": "2019.07.20", "title": "Пазарджик: Планинският курорт Цигов чарк е домакин на първия по рода си Latino picnic в България"}
{"url": "http://www.focus-news.net/news/2019/07/20/2682257/tv-21-makedoniya-prez-noshtta-e-podhvarlena-samodelna-bomba-v-tsentara-na-prilep.html", "text": "В кафене, разположено в идеалния център на град Прилеп, през нощта на петък срещу събота е подхвърлена самоделна бомба, която според полицията няма възможността да избухне, съобщава македонската  TV 21 .  \r\n \r\nВъпреки това са предприети всички необходими мерки, като органите на реда са отцепили района докато устройството се отстрани.  \r\n„Веднага са предприети нужните мерки и самоделното устройство е премахнато от мястото. Няма пострадали лица, нито материални щети. В ход са процедури по изясняване на случая“, това съобщи Саня Стаматова, представител на регионалното полицейско управление.  \r\n \r\nИнцидентът е станал само на 300 метра от мястото, където се е провеждал концерт на сръбската певица Цеца, като част от програмата на втория ден на провеждащия се „Пивофест“.  \r\n \r\nТова е вторият подобен случай в последните десет дни.   \r\n : Цанко Цолов", "date": "2019.07.20", "title": "TV 21 (Македония): През нощта е подхвърлена самоделна бомба в центъра на Прилеп"}
{"url": "http://www.focus-news.net/news/2019/07/20/2682259/afp-zadarzhaneto-na-britanskiya-tanker-pokazva-che-iran-e-tragnal-po-opasen-pat-smyatat-ot-london.html", "text": "Според британският външен министър Джереми Хънт, фактът, че Иран е задържал британски танкер, показва „тревожни сигнали, според които Иран може би е избрал опасния път на нелегално и дестабилизиращо поведение“, предава  AFP .  \r\n \r\n„Нашият отговор ще бъде обмислен и твърд“, заяви първият дипломат в съобщение от своята страница в „Туитър“. Великобритания „ще подсигури сигурността на нашитe морски превози“, категоричен е Хънт.  \r\n : Цанко Цолов", "date": "2019.07.20", "title": "AFP: Задържането на британския танкер показва, че Иран е тръгнал по „опасен път“, смятат от Лондон"}
{"url": "http://www.focus-news.net/news/2019/07/20/2682252/georgi-harizanov-politicheski-analizator-skandalat-s-hakerskata-ataka-sreshtu-nap-ne-e-priklyuchil-tova-e-krazhba-i-prestaplenie-a-ne-iztichane-na-danni.html", "text": "Скандалът с хакерската атака срещу НАП не е приключил и няма да бъде последен, държавата не може да подсигури адекватна сигурност навсякъде. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов по повод хакерската атака срещу НАП. Става въпрос за кражба и престъпление, а не за изтичане на данни, уточни той. “Киберсигурността тепърва ще става много голям проблем, като основната причина е, че държавата няма адекватни механизми да заплаща   възнаграждения, съпоставими с пазарните, при големия дефицит на кадри в IT сектора. Освен това ако обществото, което е силно възмутено от кражбата на данните от НАП, и то с основание, разбере, че някои 19-годишен талантлив програмист получава 10-12 хил. лева заплата, със сигурност ще е също толкова възмутено и това също ще бъде проблем“, обясни Харизанов. Той каза още, че отговорност за хакерската атака трябва да поемат конкретни служители, като уточни, обаче, че това е системен проблем и уволнението на 2-3-ма души няма да го разреши. Според него е излишно свикването на Консултативния съвет по национална сигурност по темата. \r\nМилослава АНГЕЛОВА", "date": "2019.07.20", "title": "Георги Харизанов, политически анализатор: Скандалът с хакерската атака срещу НАП не е приключил, това е кражба и престъпление, а не „изтичане“ на данни"}
{"url": "http://www.focus-news.net/news/2019/07/20/2682260/gd-granichna-politsiya-intenziven-e-trafikat-na-gkpp-kalotina-gkpp-kardam-i-gkpp-durankulak-na-vhod-za-leki-avtomobili.html", "text": "Интензивен е трафикът на ГКПП \"Калотина\" на българо-сръбската граница и на ГКПП \"Кардам\" и ГКПП \"Дуранкулак\" на границата с Румъния на вход за леки автомобили, по данни към 12.00 часа. Това съобщиха от  ГД „Гранична полиция“ . \r\nПреминаването през всички останали български гранични контролно-пропускателни пунктове се осъществява нормално.", "date": "2019.07.20", "title": "ГД „Гранична полиция“: Интензивен е трафикът на ГКПП \"Калотина\", ГКПП \"Кардам\" и ГКПП \"Дуранкулак\" на вход за леки автомобили"}
{"url": "http://www.focus-news.net/news/2019/07/20/2682261/kaloyan-metodiev-politolog-ne-e-izklyucheno-tsel-na-atakata-sreshtu-nap-da-e-finansoviyat-ministar-vladislav-goranov.html", "text": "Не е изключено целта на атаката срещу НАП да е финансовият министър Владислав Горанов. Това каза за седмичното обзорно публицистично предаване  „Метроном“  на  Радио „Фокус“  политологът д-р Калоян Методиев. Той добави, че името на финансовият министър е в центъра на вниманието в три скандала през последните 8 месеца – „Апартаментгейт“, казусът със субсидиите и хакерската атака срещу НАП. Според Калоян Методиев не е ясно дали атаката срещу приходната агенция има политически профил, защото не са ясни мотивите на човека или групата, които са я направили. \"Със сигурност има огромен политически импакт в няколко направления. Според мен ще разтърси политическата система, защото от тази база данни ще се изкарват информации, които обществото не знае, които определено ще бъдат използвани и във вреда, и полза – за осветяване на определени икономически процеси, които са протичали във властта и около нея. От друга страна, идва въпросът за отговорността и за катарзиса, който е неизбежен, защото се похарчиха милиони, милиарди дори, за електронно правителство, за електронно управление. Виждаме, че всичко се оказа бутафория“, коментира политологът. По думите на Калоян Методиев вече не става въпрос само за България, но и за европейската сигурност. С всяка хакерска атака България се отдалечава от Шенген и остава в сивата зона на ЕС, обобщи политологът.  \r\n \r\nМилослава АНГЕЛОВА", "date": "2019.07.20", "title": "Калоян Методиев, политолог: Не е изключено цел на атаката срещу НАП да е финансовият министър Владислав Горанов"}
{"url": "http://www.focus-news.net/news/2019/07/20/2682263/gl-as-d-r-iglika-mishkova-etnolog-sv-iliya-se-pochita-kato-povelitel-na-nebesnite-stihii-i-gospodar-na-dazhdovete-ot-nego-zavisi-blagodatta-na-zemyata.html", "text": "Св. Илия се почита като повелител на небесните стихии и господар на дъждовете, от него зависи благодатта на земята. Това каза за седмичното обзорно предаване „Метроном“ на  Радио „Фокус“  гл. асистент д-р Иглика Мишкова – етнолог от Института за етнография и фолклористика – БАН. „Поверията разказват, че когато Свети Илия препуска по небесните друми със своите коне и огнена колесница, той причинява светкавици и тътени. В традиционните представи тези гръмотевични бури са представени като битки, които Свети Илия води със змейове, различни хали и лами. Според традиционните вярвания светецът има братя и сестри“, обясни Мишкова. Тя каза още, че най-често се среща легендата, според която света Марина е сестра на свети Илия. Според други сюжети светецът е брат на света Богородица, света Анна, свети Пантелеймон и други. Всички легенди обаче разказват, че неговите братя и сестри трябва да запазят в тайна настъпването на празника му, за да не може да бъде отпразнуван с проливни дъждове и градушки, добави етнологът. Редки записи определят свети Илия като овчар, уточни тя. Светецът е покровител на кожухарите, фурнаджиите и пожарникарите, добави етнологът.  \r\nМилослава АНГЕЛОВА", "date": "2019.07.20", "title": "Гл. ас. д-р Иглика Мишкова, етнолог: Св. Илия се почита като повелител на небесните стихии и господар на дъждовете, от него зависи благодатта на земята"}
{"url": "http://www.focus-news.net/news/2019/07/20/2682266/gl-as-d-r-iglika-mishkova-etnolog-praznikat-na-sveti-iliya-e-sredishten-den-v-godinata-toy-belezhi-sredata-na-lyatoto.html", "text": "Празникът на свети Илия е средищен ден в годината, той бележи средата на лятото. Това каза за седмичното обзорно предаване „Метроном“ на  Радио „Фокус“  гл. асистент д-р Иглика Мишкова – етнолог от Института за етнография и фолклористика – БАН. „Празникът е и преломен, защото Свети Илия замята кожуха си и тръгва да моли Господ за зима. На този ден населението по Черноморието и по река Дунав спазва забраната за къпане, защото се вярва, че на водите се обръщат и вземат жертва. На Илинден се коли курбан, като обикновено това е овен, коч, петел, вол или бик“, обясни Иглика Мишкова. Тя каза още, че в миналото на празника на свети Илия са се изпълнявали традиционни обреди против суша. Хората вярват, че ако на Илинден гърми, лешниците и орехите ще изгният и няма да има плодородие за този тип овошки.  \r\nМилослава АНГЕЛОВА", "date": "2019.07.20", "title": "Гл. ас. д-р Иглика Мишкова, етнолог: Празникът на свети Илия е средищен ден в годината, той бележи средата на лятото"}
{"url": "http://www.focus-news.net/news/2019/07/20/2682264/tass-germaniya-osadi-zadarzhaneto-na-britanskiya-tanker-v-ormuzkiya-protok.html", "text": "Правителството на ФРГ осъжда задържането на британските танкер в Ормузкия проток от иранските власти и счита предприетите от Техеран мерки като намеса в гражданското мореплаване, предава  ТАСС .  \r\n„Правителството осъжда в най-строга форма задържането на два търговски съда в Залива. Това е неоправдана намеса в гражданското мореплаване, която ще изостри и без това напрегната ситуация“, се казва в изявлението.  \r\n \r\n„Настоятелно призоваваме Иран незабавно да освободи и вторият съд и неговият екипаж“, категорични са от външното министерство в Берлин. Според Германия, последваща ескалация в региона е „особено опасна“, тъй като може да „подкопае всички усилия за изход от сегашната криза“. „В тази сериозна ситуация сме солидарни с нашите британски партньори“, допълниха от Берлин.  \r\n \r\n : Цанко Цолов", "date": "2019.07.20", "title": "ТАСС: Германия осъди задържането на британския танкер в Ормузкия проток"}
{"url": "http://www.focus-news.net/news/2019/07/20/2682244/afp-velikobritaniya-predupredi-svoite-korabi-da-izbyagvat-ormuzkiya-protok.html", "text": "В събота Лондон предупреди британските кораби да избягват Ормузкия проток след като в петък шведски танкер, плаващ под английски флаг бе задържан от иранските власти, предава  AFP .  \r\n \r\n„Оставаме дълбоко загрижени относно неприемливите действия на Иран, които представляват огромно предизвикателство пред международната свобода на мореплаването“, заяви говорител на правителството в Лондон след извънредната среща на специализирания британски комитет „Кобра“, която се проведе през нощта на петък срещу събота.  \r\n \r\n„Съветваме британските кораби да стоят настрана от района временно“, допълни говорителят.  \r\n : Цанко Цолов", "date": "2019.07.20", "title": "AFP: Великобритания предупреди своите кораби да избягват Ормузкия проток"}
{"url": "http://www.focus-news.net/news/2019/07/20/2682267/burgas-katastrofa-mezhdu-dva-avtomobila-e-stanala-na-krastovishteto-mezhdu-bul-nikola-petkov-i-ul-atanasovsko-ezero.html", "text": "Катастрофа между два автомобила е станала в 09.38 часа на кръстовището между бул. „Никола Петков“ и ул. „Атанасовско езеро“ в Бургас. Това потвърдиха за  Радио „Фокус“-Бургас  от ОДВМР-Бургас. 69-годишна жена е откарана в болница след инцидента, тъй като не се е чувствала добре, но е без болки и наранявания. \r\nДеница ДИМИТРОВА", "date": "2019.07.20", "title": "Бургас: Катастрофа между два автомобила е станала на кръстовището между бул. „Никола Петков“ и ул. „Атанасовско езеро“"}
{"url": "http://www.focus-news.net/news/2019/07/20/2682262/ruse-industrialna-ferma-v-selo-nikolovo-e-zasegnata-ot-ognishte-na-bolestta-afrikanska-chuma-po-svinete.html", "text": "Българската агенция по безопасност на храните (БАБХ) констатира ново огнище на заболяването африканска чума по свинете (АЧС) в свинекомплекс, намиращ се в село Николово, община Русе, област Русе. Това съобщиха от пресцентъра на  БАБХ . Взети са проби, които са потвърдени като положителни за вируса на африканската чума по свинете от Националната референтна лаборатория към Националния диагностичен научноизследователски ветеринарномедицински институт в София.  \r\nОбектът се намира на 9 км от границата с Румъния и попада в зона с регионализация на база риск, свързан с епизоотичната обстановка с АЧС (Част I), съгласно Приложение към Решение за изменение на Комисията (ЕС) 2014/709.  \r\nПоложителните за наличието на вируса на АЧС проби, са получени в рамките на провеждан засилен лабораторен надзор на заболяването в свиневъдните обекти. \r\nЗасегнатият свинекомплекс е със затворен производствен цикъл, в който се отглеждат общо около 17 000 броя свине от различна възрастова категория. \r\nОбластната дирекция по безопасност на храните в Русе (ОДБХ-Русе) е издала веднага акт за възбрана за движение на свине към и от обекта. Проведено е епизоотично проучване за движението на свине, фураж, транспортни средства и хора от и към обекта. Извършени са и проверки на кланиците, в които са изпращани свине за клане. Месо и продукти, добити от свине от тази ферма, са възбранени и подлежат на унищожаване. \r\nБАБХ незабавно предприе мерки, съгласно Наредба № 102 от 21 август 2006 г. за профилактика, ограничаване и ликвидиране на болестта африканска чума по свинете и за условията и реда за прилагането им (обн. в ДВ. бр. 83 от 13 октомври 2006 г.) и Плана за спешни действия при контрол на АЧС.  \r\nПредстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум на страданията на животните по време на клане или умъртвяване. \r\nВ 10 км надзорна зона се намира една индустриална ферма в село Юделник, община Сливо поле, както и обекти – тип „лично стопанство“.  \r\nЗабранява се търговията, придвижването и транспортирането на живи свине в 10 км зона. ОДБХ-Русе ще извършва клинични прегледи на домашни свине в населени места, както и ще се вземат проби за вирусологично изследване с цел гарантиране откриването на заболяването африканска чума по свинете. \r\nЩе се проверява и за нерегламентирани придвижвания и/или търговия на домашни свине. При установяване на такива, на превозвачите и/или на собствениците на животните ще бъдат съставени актове за установяване на административно нарушение, а транспортираните животни ще бъдат незабавно и хуманно умъртвени.", "date": "2019.07.20", "title": "Русе: Индустриална ферма в село Николово е засегната от огнище на болестта африканска чума по свинете"}
{"url": "http://www.focus-news.net/news/2019/07/20/2682265/istorikat-d-r-elena-aleksandrova-ilindensko-preobrazhenskoto-vastanie-e-podgotvyano-v-prodalzhenie-na-10-g-a-protsesat-po-izbuhvaneto-mu-e-uskoren-zaradi-gornodzhumayskoto-vastanie.html", "text": "Илинденско-Преображенското въстание е подготвяно в продължение на 10 г., а процесът по избухването му е ускорен заради Горноджумайското въстание. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей  – Благоевград. По думите ѝ то е кулминацията или връхната точка в националноосвободителните борби на българския народ.  \r\n„През есента на 1902 година има един опит за въстание, който обаче обхваща само Горна Джумая. Той е провокиран от действия на четите на Върховния македонски комитет с център София – това са български военни, които организират чети и доброволци, прехвърляйки се в Македония, които подготвят много на бързо и спонтанно избухналото Горноджумайско въстание. Но това въстание в значителна степен предопределя и събитията, които следват през лятото на следващата година. Това е така, защото последиците от него принуждават ръководителите на Вътрешната македоно-одринска революционна организация да вземат решение за едно масово и повсеместно въстание в Македония“, каза още д-р Александрова. Тя припомни, че решението е взето на конгрес в Солун на 4 януари 1903 г., в който обаче по различни причини не участват едни от главните идеологически ръководители на организацията – Гоце Делчев и Даме Груев. По думите на Александрова, когато решението за въстанието е взето, те в крайна сметка са поставени пред свършен факт, но тъй като са главния двигател на  Вътрешната македоно-одринска революционна организация, приемат това решение като свое.  \r\n„Освен това те решават да доведат до край борбата, която вече са започнали и която подготвят в продължение на 10 години“, отбеляза д-р Александрова. \r\nЛивия НИНОВА", "date": "2019.07.20", "title": "Историкът Д-р Елена Александрова: Илинденско-Преображенското въстание е подготвяно в продължение на 10 г., а процесът по избухването му е ускорен заради Горноджумайското въстание"}
{"url": "http://www.focus-news.net/news/2019/07/20/2682268/d-r-vasil-dimov-maychin-dom-bremennite-zheni-ne-tryabva-da-se-izlagat-na-slantse-zashtoto-mogat-da-poluchat-petna-po-kozhata-koito-da-ostanat-i-sled-razhdaneto.html", "text": "Бременните жени не трябва да се излагат на слънце, защото могат да получат петна по кожата, които да останат и след раждането. Това каза в интервю за  Агенция „Фокус“  гинекологът д-р Васил Димов в СБАЛАГ \"Майчин дом\" във връзка с летния сезон и възможните генитални инфекции.  Според него гениталните инфекции при бременните жени стоят не по-различно от жените, които не са бременни. „Препоръчва се също така висока хигиена. При тях нещата могат да са по-опасни, защото инфекцията на бременната жена може да се пренесе върху плода и да предизвика преждевременно раждане“, посочи д-р Димов. По думите му ако бременни жени искат да ходят на море трябва да пият много течности. „По никакъв повод да не се излагат на слънчева светлина. Да следят за дехидратацията си, да имат предвид това, че бременността ги прави по-чувствителни, да се мажат със слънцезащитни лосиони с по-висок фактор“, поясни гинекологът. Той отбеляза, че бременните имат изразени зони с хиперпигментация, защото те отделят повече меланин. „Трябва да внимават да не се излагат на слънце, защото петната им може да останат и след бременността. Те трябва да избягват и излизане в горещите пикови часове, защото слънчевата светлива освен, че повишава телесната температура има способността да разширява и венозните съдове в областта на корема и може да предизвика определени усложнения“, уточни д-р Димов.  Според него за безопасна почивка през лятното трябва да се спазват основните правила. „В пиковете часове между 14.00-16.00 часа да не се излагат на пряка слънчева светлина. Новородените бебета не трябва изобщо да се излагат на слънце, защото кожата им е доста чувствителна“, добави още специалистът.  \r\nДаяна ДЮЛГЕРОВА  \r\n Пълния текст на интервюто четете по-късно в „Мнение”", "date": "2019.07.20", "title": "Д-р Васил Димов, „Майчин дом“: Бременните жени не трябва да се излагат на слънце, защото могат да получат петна по кожата, които да останат и след раждането"}
{"url": "http://www.focus-news.net/news/2019/07/20/2682269/sport-dadashev-se-namira-v-kritichno-sastoyanie-sled-operatsiyata.html", "text": "Бокс: Руският боксьор Максим Дадашев се намира в критично състояние след като в събота претърпя операция на главата. Дадашев бе приет в болница с получена мозъчна травма след мача си с пуерториканеца Субриел Матиас. Информацията е съобщил мениджъра на руския боксьор. От руската боксова федерация заявиха, че ще поемат разходите по лечението на Дадашев.", "date": "2019.07.20", "title": "Спорт: Дадашев се намира в критично състояние след операцията"}
{"url": "http://www.focus-news.net/news/2019/07/20/2682256/georgi-harizanov-politicheski-analizator-predstoi-napregnato-i-intenzivno-politichesko-lyato-zad-kadar.html", "text": "Предстои напрегнато и интензивно политическо лято „зад кадър“. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. „В момента има огромна битка на аналогиите и интересите в социалистическата партия, от което зависят страшно много неща затова това кои ще са техните кандидати. Има, разбира се, наместване на пластовете в ГЕРБ на много места. Може би хората ще усетят, някак ще се зарадват на промените, на това, че досегашните лидери по места нямат вече този авторитет, който са имали преди Цветан Цветанов да подаде своята оставка. Може би на места ще има оформяне на бунтове за искания за сменяне на партийни лидери. Сигурно е, че ври и кипи в най-големите партии с оглед реденето на листите и определянето на кандидатите в големите градове“, обясни Харизанов. Според него обаче тези процеси няма да бъдат публични и обществено достояние ще бъдат крайните резултати, които ще станат ясни около средата на септември. Той каза още, че правителството развива все по-голяма устойчивост към кризи. Проблем обаче е когато устойчивостта се превърне в неглижиране на проблемите, добави политическият анализатор. Той уточни, че липсва малко повече воля и твърдост в управлението. \r\nМилослава АНГЕЛОВА", "date": "2019.07.20", "title": "Георги Харизанов, политически анализатор: Предстои напрегнато и интензивно политическо лято „зад кадър“"}
{"url": "http://www.focus-news.net/news/2019/07/20/2682271/kaloyan-metodiev-politolog-sas-sdelkata-za-iztrebitelite-f-16-balgariya-se-otdalechi-ot-nato.html", "text": "Със сделката за изтребителите F-16 България се отдалечи от НАТО. Това каза за седмичното обзорно публицистично предаване  „Метроном“  на  Радио „Фокус“  политологът д-р Калоян Методиев. По думите му до няколко години бойните самолети в света ще са от ново поколение и ще са безпилотни. „Може да се окаже, че ние си купуваме второ „Белене“ с техника, която тепърва ще бъде произведена, но вече ще е излязла от световното производство и световните тенденции. От друга страна, това допълнително ни отслабва икономически. Силата на НАТО е най-вече това, че страните, които сформират Алианса, са силни икономически, а не толкова военно. Като го сложим в един по-широк контекст, това ни отдалечава и от европейската перспектива на България, защото пренебрегнахме европейските по най-груб начин производители в тази връзка. И според мен поставяме на карта възможността да сме част от общата европейска армия, която рано или късно ще се изгражда. И ние трябваше да сме част от нея“, обясни политологът.Калоян Методиев коментира, че сделката е закъсняла, защото много години се говори за нея, но и прекалено набързо е направена. Стореното от ГЕРБ, ВМРО и ДПС със сделката е грехота, каза още той, като уточни, че страната ни няма нужда от тези самолети, а отношението на американците към управляващите няма да стане по-благосклонно. \r\nМилослава АНГЕЛОВА", "date": "2019.07.20", "title": "Калоян Методиев, политолог: Със сделката за изтребителите F-16 България се отдалечи от НАТО"}
{"url": "http://www.focus-news.net/news/2019/07/20/2682270/kyustendil-muzikalna-kompaniya-pey-sartse-shte-iznese-kontsert-na-otkritata-stsena-pred-chitalishte-bratstvo.html", "text": "Музикална компания „Пей сърце” ще изнесе концерт в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Концертът ще започне от 19.30 часа на откритата сцена пред читалището. По думите на Иван Андонов този концерт е част от лятната програма на културния институт.  \r\n„През месеците юни, юли и август различните музикални състави, хорове, групи и школи представят своята дейност в парка пред читалището”, каза Иван Андонов.  \r\nМузикална компания „Пей сърце” е създадена през 2005 година към читалище „Братство 1869”. Музикален ръководител на групата е Ани Стойнева. Репертоарът й се състои основно от градски песни, но не липсват и популярни народни и авторски мелодии. През годините групата участва в различни фестивали за стари градски песни, където печели множество престижни награди. Традиционно групата изнася благотворителни концерти, участва в честването и отбелязването на национални празници, годишнини. \r\nВенцеслав ИЛЧЕВ", "date": "2019.07.20", "title": "Кюстендил: Музикална компания „Пей сърце” ще изнесе концерт на откритата сцена пред читалище „Братство”"}
{"url": "http://www.focus-news.net/news/2019/07/20/2682240/nikolay-tsonkov-bsp-upravlyavashtite-ne-spaziha-finansovite-i-tehnicheskite-parametri-za-sdelkata-za-samoletite.html", "text": "Управляващите не спазиха финансовата рамка и техническите параметри за сделката за самолетите, както и те да бъдат на въоръжение. Тези изтребители все още не са произведени. Това заяви народният представител от ПГ на „БСП за България“ Николай Цонков по Нова телевизия, съобщиха от пресцентъра на  БСП . „Ние искаме да се развива българската отбрана, но имаме притеснения относно цената на самолетите. Оттук нататък ще има доста разходи в обозримо бъдеще”, коментира Цонков. Той допълни, че  Министерство на отбраната е трябвало  да направи оценка колко би струвала тази сделка, за да не отнема от финансирането на другите системи и държавата да функционира нормално. „Управляващите се провалиха в преговорите.  По проект трябваше да получим многоцелеви изтребители, а сега купуваме самолети с ограничен капацитет. Този самолет не може да изпълнява сухопътни операции”, каза социалистът. Той посочи, че цената е прекалено висока. „Не получихме най-добрите системи,  които можеше да имаме, както и оръжейни системи, които са необходими”, добави Цонков.  \r\nНародният представител коментира и хакерската атака в систeмата на НАП. „Това е пробив на националната сигурност. Тази хакерска атака е сериозна заплаха за държавата”, заяви социалистът.  „Отговорността за теча на данни е на цялото правителство. В момента нямаме абсолютно никаква защита”, завърши Николай Цонков.", "date": "2019.07.20", "title": "Николай Цонков, БСП: Управляващите не спазиха финансовите и техническите параметри за сделката за самолетите"}
{"url": "http://www.focus-news.net/news/2019/07/20/2682273/pregled-na-mezhdunarodnite-novini-do-1300-chasa-agentsiya-fokus.html", "text": "Сръбският президент Александър Вучич заяви, че оставката на Рамуш Харадинай от поста премиер на Косово е политически трик, целящ да му спечели популярнсот предава Радио телевизија Србије.  \r\n \r\nВучич призова оставката на Харадинай да бъде приета сдържано и премерено, без излишна еуфория.  \r\n \r\n„Разбираме очакванията на нашия народ за постигане на правдата, нашите хора, които страдат под обвиненията за всичко, което се случи на територията на бивша Югославия. Затова нека не кажем радост, но задоволството, което изпитват някои от гражданите при новината, че Харадинай е призован в съда, е разбираемо“, заяви Вучич.  \r\n \r\n„Оставката на Рамуш Харадинай е политически трик, целящ да му даде по-голяма подкрепа и победа над политическите му противници, което ще доведе до по-екстремна ситуация в Косово, при която той ще е героят, борещ се за страната си, а всички други ще са недостойни сравнени с образа на такъв лидер, водещ хората си към светло бъдеще“, добави Вучич. В същото време президентът изтъкна мълчанието на международната общност по повод престъпленията срещу сърбите и неалбанското население на бивша Югославия.  \r\n \r\nДържавният глава обърна внимание на похвалите, които Харадинай е получил от албанските лидери и предупреди, че процесът за сближаване на Албания и Косово ще продължи с пълна сила, предава още медията. Вучич изрази мнението, че премиерът ще отиде в Хага следващата седмица, но ще бъде освободен почти веднага и ще се завърне като герой, засилвайки натиска над Сърбия.  \r\n \r\n„Нашата представа е, че следващата седмица Харадинай ще отиде в Хага, и ще се върне обратно в рамките на 48 часа. Ще се завърне като великият герой на албанците в Косово и неговата популярност ще се удвои“, категоричен е президентът.  \r\n \r\nВучич изрази мнението, че натискът върху Сърбия в следващите няколко месеца ще нарасне неимоверно и дори от Белград ще се поиска да признае независимостта на Косово.  \r\n*** \r\n \r\n  Според британският външен министър Джереми Хънт, фактът, че Иран е задържал британски танкер, показва „тревожни сигнали, според които Иран може би е избрал опасния път на нелегално и дестабилизиращо поведение“, предава AFP.  \r\n \r\n„Нашият отговор ще бъде обмислен и твърд“, заяви първият дипломат в съобщение от своята страница в „Туитър“. Великобритания „ще подсигури сигурността на нашитe морски превози“, категоричен е Хънт.  \r\n*** \r\n \r\n  Албанският президент Илир Мета направи коментар относно подалият оставка косовски премиер Рамуш Харадинай, като заяви, че е убеден в неговата невинност, предава македонската агенция “Макфакс“.  \r\n„Гордея се с Харадинай и съм убеден в неговата невинност. Не съществува натиск, който да го прекърши този държавник и държавен герой“, подчерта Мета от своя профил в социалната мрежа „Фесйбук“. Публикуваното в събота съобщение гласи още, че „от днес всички трябва да спим по-малко и да се тревожим повече и да се сближаваме повече, за да може Косово и нашият региона да няма заплаха за мира, сигурността и европейското бъдеще“.  \r\n \r\nКосовският премиер Рамур Харадинай подаде в петък оставка тъй като е призован да се яви в международния съд за военни престъпления в Хага.  \r\n*** \r\n \r\n  Лондонската полиция е станала жертва на хакери, които са разбили официалния профил на институцията в социалната мрежа „Туитър“, публикувайки редица ексцентрични съобщения, съобщава британският вестник Telegraph.  \r\n \r\nСъобщенията са с антиполицейска насоченост и призовават за освобождаването на обвинения в изнасилване рап изпълнител Дигга Д., като някои от тях са съдържали нецензурни думи по адрес на полицаите.  \r\n \r\nОт Скотланд ярд заявиха, че официалната страница на полиция „Метрополитън“ е била обект на „неоторизиран достъп“. Според старши полицейският офицер Рой Смит, екипът на полицията „работи усърдно за да изтри съобщенията и подсигури сигурността на профила“. В изявлението си служителят призовава потребителите на „Туитър“ да \"игнорират съобщенията от профила на полицията докато не се възстанови контрола върху него“.  \r\n \r\nРано сутринта в събота обиждащите „туитиве“ бяха свалени. Официален говорителя на „Метрополитън“ отрече да е имало „хакване“ на профила, като в момента се установяват подробностите по случая.  \r\n*** \r\n \r\n  Председателят на опозиционната ВМРО-ДПМНЕ Християн Мицковски проведе среща с ръководителя на движението Беса Билал Касами в петък. На срещата са участвали и други високопоставени представители на двете формации, а тема за на разговорите е била актуалната политическа ситуация, стратегическите интереси на Македония и възможностите за сътрудничество между двете партии, съобщава “МКД“.  \r\n \r\nМицковски и Касами са се съгласили, че сегашното правителство притъпява интеграционните процеси, които трябва да бъдат отново отворени чрез неосъществените големи реформи. Според двамата, все още съществува корупция по високите етажи и то в не малка степен, както и сериозна липса на воля за установяване на върховенството на закона. Формациите са се съгласили в бъдеще да продължат да провеждат такива срещи с цел подсилване на демократичните процеси и общата борба срещу сегашната власт, това се казва в изявление на ВМРО-ДПМНЕ.  \r\n \r\nЕлектронното издание коментира, че при такива срещи може да се формира коалиция за следващите избори в страната.   \r\n*** \r\n \r\n  На 20 юли, събота, се навършват 50 години от мисията на американския кораб „Аполо 11“, който кацна на Луната, съобщава AFP. Преди половин век астронавтите Нийл Армстронг и Едуин Олдрин станаха първите хора, стъпили на повърхността на земния спътник в рамките на събитие, излъчено по телевизията и наблюдавано от половин милиард души.  \r\n \r\nТяхната камера, носеща името „орел“ се отделя в 20:18 часа средно гринучко време на 20 юли 1969 г., като шест часа по-късно Армстронг поставя своя ляв крак на лунната повърхност, изричайки знаменитите думи „това е една малко стъпка за човека, но един гигантски скок за човечеството“. \r\n \r\nНАСА се готвеше в продължение на няколко седмици за да чества годишнината, организирайки изложби на цялата територия на САЩ и най-вече в „Космически център Кенеди“ в Калифорния, и „Космически център Джонсън“ в Тексас.  \r\nВ събота американският вицепрезидент Майк Пенс ще направи обръщение в калифорнийския център, от където Армстронг, Олдрин и третият член на екипажа – Майкъл Колинс, излитат към Луната. В предишната си реч от март тази година, Пенс обяви, че следващите хора трябва да бъдат изпратени на Луната до 2024 г.  \r\n*** \r\n \r\n  САЩ разработват военна операция под кодовото наименование „Страж“, целяща да обезпечи безопасността на морските пътища в Близкия изток, това са заявили от американското централно командване, предава РИА Новости.  \r\n \r\nПодготовката за операцията в Персийския залив започва на фона на задържания в петък от иранската Революционна гвардия танкер, официалната причина за което е нарушение на международните правила, както посочиха от Техеран. Стана известно, че изпълняващият ролята на завеждащ Пентагона Ричард Спенсър е одобрил прехвърлянето на военен контингент в Саудитска Арабия с цел „защита на интересите на САЩ“ в региона на Близкия изток.  \r\n \r\nВ заявлението на американското централно командване, се казва, че „се разработва международната морска операция „Страж“, която цели подсигуряването на безопасността на ключовите морски пътища в Близкия изток, както и обезпечаване на свободата на мореплаването в света с оглед на скорошните събития в региона на Персийския залив.“ \r\n*** \r\n \r\n  Американският помощник държавен секретар за региона на Европа и Евразия Филип Рикър ще посети Скопие на 26 юли, ден след визитата на еврокомисарят Йоханес Хан в югозападната ни съседка, предава македонското електронно издание “МКД“.  \r\n \r\nПо-рано стана ясно, че комисарят по европейската политика за добросъседство и преговорите за разширяване Йоханес Хан ще проведе на 25 юли срещи с македонския премиер Зоран Заев, лидерът на ВМРО-ДПМНЕ Християн Мицковски и президента Стево Пендаровски. Очаква се същите срещи да проведе и Рикър, макар да не се съобщава официалната причина за неговото посещение.  \r\n*** \r\n \r\n  Какво казват кипърци, 20 юли е моментът, в който времето спря за острова. Ден на позор, когато се промени историята на една страна. За кипърци, разделянето на острова изглежда все така ясно както е станало преди 45 години, отбелязва в коментар гръцката медия Greek reporter. Според редакцията на електронното издание, това е ден който нито Гърция, нито кипърските гърци ще забравят. И макар денят да бележи повратна точка и на острова и на материка, само кипърските гърци са усетили ужаса от турските военни, акостирали на острова в 5:30 сутринта.  \r\n \r\nСъбитията се развиват пет дни след военен преврат, извършен от военната хунта на Гърция срещу кипърския президент, което бе използвано от турците като предтекст за навлизането и окупирането на северната част на острова, пишат от редакцията на медията. Около 40 хил. турски войници са акостирали като част от операция, носеща кодовото име „Атила“.  \r\n \r\nСпоред Анкара, на острова е имало преследвания на турското малцинство, аргумент, който за автора на статията в гръцкото издание звучи слабо и днес, и по време на събитията от 1974 г. Турция определя своята интервенция като „мирна“ и целяща да „възстанови конституционалния ред“ на острова“, чийто основи са подкопани при преврата срещу Макариос III.  \r\n \r\nСпоред данни, приведени в статията на електронното издание, около четири хиляди души са убити, а над хиляда и петстотин са безследно изчезнали. В същото време около 200 хил. кипърски гърци са принудени да напуснат домовете си. В днешно време в северната част на Кипър все още има около 43 хил. турски войници.  \r\n \r\nДнес официално признатото правителство е това на Република Кипър в Никозия, докато Турската република Северен Кипър има международна подкрепа само от страна на Анкара. \r\n***", "date": "2019.07.20", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/20/2682276/prof-georgi-rachev-klimatolog-slanchev-i-suh-avgust-ni-ochakva-tazi-godina.html", "text": "Слънчев и сух август ни очаква тази година. Това каза за обзорното предаване „Метроном“ на  Радио „Фокус“  климатологът проф. Георги Рачев, преподавател по синоптичен анализ и синоптична климатология в Геолого-географския факултет на Софийския университет \"Св. Климент Охридски. „Днес, в следобедните часове, може на места краткотрайно да превали и прегърми. Следващите 2-3 дни ще бъдат хубави, температурите в понеделник ще бъдат доста високи. Това лято се отличава с хубави летни температури и без екстремни прояви на дълго и продължително горещо време. През вторник и сряда има вероятност за кратко да превали по южното Черноморие. На 28, 29 и 30 юли настъпват т.нар. Горещници, според които се прогнозира каква ще бъде зимата. На 28 юли се гадае за декември месец. Ако денят е топъл, то зимата ще бъде студена. 29 юли съответства на времето през януари, а 30-ти – на февруари“, обясни той, като уточни, че Горещниците тази година ще бъдат с нормални температури за средата на лятото. „Няма да има екстремни температури над 35 градуса, но ще бъде топло и сухо“, отбеляза климатологът. Американските метеорологични центрове прогнозират влошаване на времето около 28 юли, посочи проф. Рачев. „Влошаване в смисъла на понижаване на нормалните температури с няколко градуса и превалявания в североизточна България, но това ще бъде за изключително кратко време, в рамките на половин ден“, обясни той. Август е месецът на тихото, спокойно и слънчево време, каза още той. „Очакват се малко повече валежи над западна България“, предупреди климатологът, като припомни, обаче, че август е най-мирният и безпроблемен месец. Той напомни, че днес е Илинден и обърна внимание на всички, които са на плажа да не влизат в морето, защото светецът взима своя дан.  \r\nМилослава АНГЕЛОВА", "date": "2019.07.20", "title": "Проф. Георги Рачев, климатолог: Слънчев и сух август ни очаква тази година"}
{"url": "http://www.focus-news.net/news/2019/07/20/2682272/vuchich-ostavkata-na-haradinay-e-politicheski-trik.html", "text": "Сръбският президент Александър Вучич заяви, че оставката на Рамуш Харадинай от поста премиер на Косово е политически трик, целящ да му спечели популярнсот предава  Радио телевизија Србије .  \r\n \r\nВучич призова оставката на Харадинай да бъде приета сдържано и премерено, без излишна еуфория.  \r\n \r\n„Разбираме очакванията на нашия народ за постигане на правдата, нашите хора, които страдат под обвиненията за всичко, което се случи на територията на бивша Югославия. Затова нека не кажем радост, но задоволството, което изпитват някои от гражданите при новината, че Харадинай е призован в съда, е разбираемо“, заяви Вучич.  \r\n \r\n„Оставката на Рамуш Харадинай е политически трик, целящ да му даде по-голяма подкрепа и победа над политическите му противници, което ще доведе до по-екстремна ситуация в Косово, при която той ще е героят, борещ се за страната си, а всички други ще са недостойни сравнени с образа на такъв лидер, водещ хората си към светло бъдеще“, добави Вучич. В същото време президентът изтъкна мълчанието на международната общност по повод престъпленията срещу сърбите и неалбанското население на бивша Югославия.  \r\n \r\nДържавният глава обърна внимание на похвалите, които Харадинай е получил от албанските лидери и предупреди, че процесът за сближаване на Албания и Косово ще продължи с пълна сила, предава още медията. Вучич изрази мнението, че премиерът ще отиде в Хага следващата седмица, но ще бъде освободен почти веднага и ще се завърне като герой, засилвайки натиска над Сърбия.  \r\n \r\n„Нашата представа е, че следващата седмица Харадинай ще отиде в Хага, и ще се върне обратно в рамките на 48 часа. Ще се завърне като великият герой на албанците в Косово и неговата популярност ще се удвои“, категоричен е президентът.  \r\n \r\nВучич изрази мнението, че натискът върху Сърбия в следващите няколко месеца ще нарасне неимоверно и дори от Белград ще се поиска да признае независимостта на Косово.  \r\n : Цанко Цолов", "date": "2019.07.20", "title": "Вучич: Оставката на Харадинай е политически трик"}
{"url": "http://www.focus-news.net/news/2019/07/20/2682275/blagoevgrad-legendarniyat-futbolist-hristo-stoichkov-shte-otkrie-obnoven-sporten-teren-v-petrich-na-23-yuli.html", "text": "Най-добрият и титулуван български футболист Христо Стоичков ще бъде гост на Петрич на 23 юли (вторник). Това съобщиха от пресцентъра на  Община Петрич . В 16.30 ч. Стоичков ще се срещне с трениращите в детско-юношеската школа на Общински футболен клуб „Беласица“, а в 18.00 ч. в залата на хотел „България“ ще представи биографичната си книга „Христо Стоичков. Историята“. Всички желаещи ще могат да се снимат за спомен със Стоичков, както и да получат автограф върху биографията му. Христо Стоичков ще покаже и оригиналната „Златна топка“, която списание „Франс футбол“ му връчи през 1994 г. В 21.30 ч. кметът на община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.        \r\n„За Петрич е изключително голяма чест, че става един от градовете, в които Христо Стоичков идва за представяне на биографичната си книга. Легендата удостои града и със съгласието си лично да открие напълно обновения спортен терен в гимназия „Пейо Яворов“, посочват още от Община Петрич.", "date": "2019.07.20", "title": "Благоевград: Легендарният  футболист Христо Стоичков ще открие обновен спортен терен в Петрич на 23 юли"}
{"url": "http://www.focus-news.net/news/2019/07/20/2682274/d-r-vasil-dimov-maychin-dom-silno-nepreporachitelno-e-samolechenieto-na-genitalni-infektsii.html", "text": "Силно непрепоръчително е самолечението на генитални инфекции. Това каза в интервю за  Агенция „Фокус“  акушер-гинекологът д-р Васил Димов в СБАЛАГ \"Майчин дом\" във връзка с летния сезон и възможните генитални инфекции. „Първите симптоми са зачервеняване на кожата, парене в областта на гениталиите, парене при уриниране, сърбеж, засилено вагинално течения, понякога и с неприятна миризма. Характерно за една от най-честите инфекции, известна като гъбички са белите налепи“, заяви той, като посочи, че някои от инфекциите могат и безсимптомно да протекат, което е доста по-опасно.  Д-р Димов като специалисти в никакъв случай не препоръчва самолечение. „Това е доста опасно по простата причина, че жените, които се лекуват не зная какво лекуват“, посочи гинекологът. По думите му когато имаме някакви симптоми, абсолютно задължително е да бъдем прегледани от специалист гинеколог-акушер. „Трябва да се вземе влагалищен секрет, за да се установи точната причина и да се лекува адекватно. Много често жените купуват медикаменти от аптеките и реално те не лекуват конкретния причинител. По-конкретно самолечението е силно непрепоръчително“, отбеляза още д-р Димов.  \r\nСпоред него трябва да следим стриктно личната си хигиена. „Един от рисковите фактори на тази инфекция е постоянната влага в областта на гениталиите, която се предизвиква от мокрия бански и хавлиите. Това позволява на определени патогени да се развиват“, уточни д-р Димов. Той препоръча след края на плажния ден да вземем душ, да сложим сухо, памучно бельо. „Кожата трябва да диша. Абсолютно непрепоръчително са дамските душове. Може да се използват препарати с коригирано pH, но и с тях не трябва да се прекалява, защото и те могат в даден момент да навредят на защитната флора“, уточни той. „Специално за жените, които са в менструация на почивка, трябва по-често да сменят дамските си превръзки и не се препоръчва да влизат в море или басейн ако са с тампон“, добави още гинекологът.  \r\nДаяна ДЮЛГЕРОВА  \r\n \r\n Пълния текст на интервюто четете по-късно в „Мнение”", "date": "2019.07.20", "title": "Д-р Васил Димов, „Майчин дом“: Силно непрепоръчително е самолечението на генитални инфекции"}
{"url": "http://www.focus-news.net/news/2019/07/20/2682277/d-r-kaloyan-metodiev-politolog-otivashtiyat-si-politicheski-sezon-se-otlichava-s-pripryanost-ot-strana-na-upravlyavashtite-da-prokarat-maksimalno-na-broy-nepopulyarni-resheniya.html", "text": "Отиващият си политически сезон се отличава с припряност от страна на управляващите да прокарат максимално на брой непопулярни решения. Това каза за седмичното публицистично предаване „Метроном“ на  Радио „Фокус“  политологът д-р Калоян Методиев.  По думите му отмяната на машинното гласуване на парламентарни и местни избори ще се отрази с нова порция недоверие от страна на гражданите. Политологът обясни, че машините са били гаранция за минимизирането на невалидните бюлетини и фалшифицираните протоколи.  „Процесът е лесен, модерен  и безпристрастен, но очевидно управляващите се уплашиха и направиха поредните нарушения и ревизии на собствените си решения. Два месеца преди изборите вече сме в процедура на номинации, през септември започва и кампанията - те променят закона. Имам чувството, че са го ударили през просото по отношение на абсолютно всичко в държавата – и самолети, и НАП, тол система, машинно гласуване, финансиране на партиите, българите гласуваха „с краката си“ по отношение на политиката на правителството в туризма, военното разузнаване – каквото се пипне – гърми“,  коментира политологът.  Д-р Калоян Методиев добави, че гражданите трябва да решат по време на изборите коя партия е най-ангажирана към обществените интереси. В България демократичният процес не е прозрачен – нуждаем се от честен изборен процес, за да се знае какво иска обществото, обобщи политологът.  \r\nМилослава АНГЕЛОВА", "date": "2019.07.20", "title": "Д-р Калоян Методиев, политолог: Отиващият си политически сезон се отличава с припряност от страна на управляващите да прокарат максимално на брой непопулярни решения"}
{"url": "http://www.focus-news.net/news/2019/07/20/2682279/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас дежурният  на пункта. Към момента няма образувани колони от автомобили на българо-турската граница. Преминаването се осъществява без забавяне. \r\nДеница ДИМИТРОВА", "date": "2019.07.20", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/07/20/2682280/futbol-manchestar-siti-tarsi-zamestnik-na-vensan-kompani.html", "text": "Футбол: Мениджърът на Манчестър Сити Пеп Гуардиoла разкри, че тимът търси заместник на напусналия централен защитник Венсан Копани. „Имаме наум няколко имена, но в същото време разполагаме с трима централни защитници“, каза Гуардиoла. Множество медии насочваха интереса на настоящия шампион на Великобритания към Хари Магуайър, но испанският треньор отказа да коментира тази възможност.", "date": "2019.07.20", "title": "Футбол: Манчестър Сити търси заместник на Венсан Компани"}
{"url": "http://www.focus-news.net/news/2019/07/20/2682278/d-r-svetlozar-stoyanov-veterinaren-lekar-v-svinekompleks-ako-fermata-bade-zasegnata-ot-afrikanska-chuma-shte-tryabva-da-unishtozhim-vsichki-praseta.html", "text": "Ако фермата бъде засегната от африканска чума, ще трябва да унищожим всички прасета. Това коментира в интервю за  Радио „Фокус“ – Варна  главният ветеринарен лекар в свинекомплекса в село Слънчево, община Аксаково, д-р Светлозар Стоянов във връзка с евентуално достигане на болестта до свинефермата. В момента там се отгледат около 2 800 прасета и 40 000 др. животни. Д-р Стоянов заяви, че се надява мерките за биосигурност в страната да подейства и  заболяването да не достигне до фермата, защото изхода от подобна ситуация би бил катастрофален. „Само ще ви кажа, че всички прасета не могат да се заколят – ще трябва да бъдат унищожени. Това са загуби за милиони. Да не говорим, че след като се изпразни фермата стотици хора ще останат без работа, които са директно и индиректно свързани със свинекомплекса. Да не говорим, че след като се изпразни фермата ще трябва да се дадат допълнително средства за почистване на фермата, а приходи няма да има никакви“, посочи д-р Стоянов. По думите му, ако ситуацията се развие по подобен начин, ще трябва да минат минимум 3-4 години, за да може стопанството да се възстанови в първоначалния му вид.  \r\nСпоред д-р Стоянов мерките, които са предприети в страната на този етап, са крайно недостатъчни, а може би и закъснели, тъй като пикът на заболяването е през месеците юли и септември, като е много вероятно то да достигне и Варненска област. „Общо взето като, че ли отговорът е малко закъснял във всяко едно отношение и си мисля, че ако всичките тези мерки, които сега се вземат, се бяха взели по-рано, нямаше да се стигне до тези положения“, каза още специалистът. Той даде пример с много от материалите за заболяването, разпространявани на сайта на Европейската комисия, чуждестранни организации и дори университети, където има множество презентации, които са направени на достъпен и разбираем за хората език. Според д-р Стоянов, най-голяма опасност за големите свинекомплекси крият прасетата отглеждани в домашни стопанства, тъй като техните стопани не са толкова добре информирани. „В задните дворове, които са собственици с по 1-2 прасета. Там не можем да говорим реално за някаква биосигурност, нито може да говорим за някаква добра информираност на хората“, обясни специалистът. По думите му и там, както във всеки един свинекомплекс, трябва да се въведат и спазват конкретни мерки.  \r\n„Знаете ли, че при нас всяко едно прасе е идентифицирано с ветеринарна марка, с поредни номера. Всяко едно прасе му се знае произхода. Всяко едно прасе се знае от къде идва и къде отива. Докато това нещо в задните дворове липсва“, отбеляза д-р Стоянов.  \r\nБояна АТАНАСОВА", "date": "2019.07.20", "title": "Д-р Светлозар Стоянов, ветеринарен лекар в свинекомплекс: Ако фермата бъде засегната от африканска чума, ще трябва да унищожим всички прасета"}
{"url": "http://www.focus-news.net/news/2019/07/20/2682281/stara-zagora-vremenno-dvizhenieto-pri-km-18-na-avtomagistrala-maritsa-v-posoka-plovdiv-se-osashtestvyava-v-izprevarvashtata-lenta-poradi-ptp.html", "text": "Временно движението при км 18 на автомагистрала \"Марица\" в посока Пловдив се осъществява в изпреварващата лента поради пътнотранспортно произшествие (ПТП). Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.07.20", "title": "Стара Загора: Временно движението при км 18 на автомагистрала \"Марица\" в посока Пловдив се осъществява в изпреварващата лента поради ПТП"}
{"url": "http://www.focus-news.net/news/2019/07/20/2682285/d-r-svetlin-nakov-softueren-inzhener-opazvaneto-na-edna-informatsionna-sistema-ne-opira-samo-do-finansovoto-izmerenie-a-i-do-obuchenieto-na-sluzhiteli.html", "text": "Опазването на една информационна система не опира само до финансовата част на казуса – необходимо е служителите, които работят с чувствителна информация, да бъдат добре обучени за предпазване на атаки тип „социално инженерство“. Това каза за седмичното обзорно предаване  „Метроном“  на  Радио „Фокус“  софтуерният инженер д-р Светлин Наков. По думите му в по-голямата си част държавните системи за електронна сигурност са правени от частни фирми. Информационната сигурност на държавата не трябва да се слага в ръцете на младежи, каза още той като допълни, че точно това е типът хора, занимаващи се с подобни атаки. По думите му причината е, че са млади и имат повече свободно време.  \r\nПо отношение на това как талантливите лица в сферата могат да се привличат и задържат в държавните институции, той даде пример с 20-годишното момче, което бе задържано във връзка с хакването на данни от НАП, а след това освободено.  „Ако се върнем към Кристиян – той е проявявал такива способности от малък и една българска фирма за информационна сигурност го кани на работа и му предлага да работи. По същия начин една държавна агенция може да го покани на работа. Аз лично смятам, че това е малко маркетинг. Това, че някой показва нещата, не означава, че е чак толкова добър. Тези хакерчета специализират в определен вид конкретни атаки и са „гола вода“ на тема всичко останало. Защо се получава така? Защото да опазиш една система изисква драстично повече умения и ресурс, отколкото да я атакуваш“, обясни софтуерният инженер.  Светлин Наков определи като слаби държавните системи за електронна сигурност, като допълни, че е въпрос на време да се проникне и в други.  По думите му политиците и хората, работещи по казуса, нямат отговорна позиция, защото се действа реактивно. Мерките трябва да са по-дълбоки и систематични, каза още той.  \r\nМилослава АНГЕЛОВА", "date": "2019.07.20", "title": "Д-р Светлин Наков, софтуерен инженер: Опазването на една информационна система не опира само до финансовото измерение, а и до обучението на служители"}
{"url": "http://www.focus-news.net/news/2019/07/20/2682284/stara-zagora-vodachite-da-se-dvizhat-s-povisheno-vnimanie-na-avtomagistrala-maritsa-zaradi-razprasnati-dini.html", "text": "Водачите да се движат с повишено внимание на автомагистрала „Марица“ заради разпръснати дини. Това съобщиха за  Агенция „Фокус“  от  ОДМВР – Стара Загора . Инцидентът е регистриран в 12.02 ч. Лек автомобил се е блъснал  в микробус, пълен с дини. Автомобилът е изгорял, а дините са се разпръснали на пътя. Вследствие на инцидента няма пострадали хора.  \r\nДеница КИТАНОВА", "date": "2019.07.20", "title": "Стара Загора: Водачите да се движат с повишено внимание на автомагистрала „Марица“ заради разпръснати дини"}
{"url": "http://www.focus-news.net/news/2019/07/20/2682287/predsedatelyat-na-narodnoto-sabranie-tsveta-karayancheva-rozhenskiyat-sabor-e-krasnorechivo-dokazatelstvo-che-balgarskiyat-duh-e-zhiv.html", "text": "Роженският събор е красноречиво доказателство, че българският дух е жив, заяви председателят на Народното събрание Цвета Караянчева пред гостите на Националния събор на народното творчество и животновъдство „Рожен – 2019”. Тя отбеляза, че България има какво да остави на идните поколения и всички трябва да направим нужното за продължаване и съхраняване на нашите богати традиции. Това съобщиха от пресцентъра на  Народното събрание . \r\n„Радвам се, че съм тук – на тази вълшебна планина, за да усетя неповторимата атмосфера”, подчерта още председателят на парламента. „Този уникален събор пази традициите и ни прави по-силни, защото тук се отварят сърцето и душата”, допълни Цвета Караянчева.  \r\nПредседателят на Народното събрание поведе традиционното голямо роженско хоро, в което се включват всички участници в събора. Тя разгледа представената от Регионалния исторически музей – Смолян пътуваща изложба, която представя местни традиционни обичаи и етнографски експонати. Цвета Караянчева посети базара на местни занаятчии и опита характерни родопски ястия.   \r\nНа събора присъстваха председателят на ПГ на ПП ГЕРБ Даниела Дариткова и народни представители. Над 3500 изпълнители от всички фолклорни области в страната пеят, танцуват и свирят на четири сцени на Роженските поляни в трите дни на събора. Изложения на продукти от български ферми, занаятчийски произведения, етнографски и музейни изложби са включени в програмата.", "date": "2019.07.20", "title": "Председателят на Народното събрание Цвета Караянчева: Роженският събор е красноречиво доказателство, че българският дух е жив"}
{"url": "http://www.focus-news.net/news/2019/07/20/2682288/plovdiv-sluzhiteli-na-rdpbzn-sa-izvadili-ot-reka-maritsa-vareli-polzvani-za-sahranenie-na-himikali-nyama-danni-za-zamarsyavane-na-vazduha-i-vodite.html", "text": "Екипи на Регионална дирекция „Пожарна безопасност и защита на населението”-Пловдив са извозили до депото за опасни материали в село Цалапица 6 празни варела, открити вчера в коритото на река Марица в града. Това съобщиха от пресцентъра на  МВР . При направена проверка на място е установено, че те са били ползвани за съхранение на химикал, чрез който се одорира пропан-бутан. В хода на съвместна проверка с екипи на ОДМВР-Пловдив в пункт за изкупуване на метали в близост са открити още 10 идентични варела, но херметически затворени, които също са депонирани в Цалапица.  \r\nПри направени замервания на място – и в реката, и в пункта, е установено, че няма следи от замърсяване. Работата по изясняване на случая продължава.", "date": "2019.07.20", "title": "Пловдив: Служители на РДПБЗН са извадили от река Марица варели, ползвани за съхранение на химикали, няма данни за замърсяване на въздуха и водите"}
{"url": "http://www.focus-news.net/news/2019/07/20/2682286/indexhr-eksploziya-v-zagreb-stana-prichinata-za-smartta-na-edin-chovek.html", "text": "Експлозия в хърватската столица Загреб е станала причината за смъртта на един човек, предава хърватският електронен портал  Index . Инцидентът се е случил по-рано в събота, като причината за взрива все още не е ясна.  \r\n \r\nНа мястото на инцидента са пристигнали полиция, линейка и пожарна. Тялото е намерено в един от апартаментите в постройката. Няма други пострадали хора.  \r\n : Цанко Цолов", "date": "2019.07.20", "title": "Index.hr: Експлозия в Загреб стана причината за смъртта на един човек"}
{"url": "http://www.focus-news.net/news/2019/07/20/2682282/prof-kostadin-dinchev-folklorist-praznikat-ilinden-e-edin-ot-nay-golemite-v-sredata-na-lyatoto.html", "text": "Празникът Илинден е един от най-големите в средата на лятото. Това каза за  Радио „Фокус“ – Пирин  фолклористът и почетен граждани на Благоевград проф. Костадин Динчев. По думите му според Стария завет св. Илия е пророкувал 25 г. Пр. Хр. „В народните вярвания св. Илия е християнски гръмовержец, той предизвиква дъжд и градушки,като се движи по небето с колесница, или - той е прототип на Перун. Затова и в една от известните песни от Банско се пее не за Пирин, а за Перин планина, което идва точно от Перун“, отбеляза също проф. Динчев.  \r\nТой добави, че на този ден се извършват жертвоприношения чрез правене на обредни хлябове, колене на стар петел, агне или друго животно. „Правят се много селищни събори, на които се пеят песни и се играят хора“, добави проф. Динчев. \r\nЛивия НИНОВА", "date": "2019.07.20", "title": "Проф. Костадин Динчев, фолклорист: Празникът Илинден е един от най-големите в средата на лятото"}
{"url": "http://www.focus-news.net/news/2019/07/20/2682289/deutsche-welle-merkel-otbelyaza-75-godishninata-ot-operatsiya-valkiriya.html", "text": "Германският канцлер Ангела Меркел почете в събота паметта на Клаус фон Щауфенберг и останалите германски военни, направили опит да убият Адолф Хитлер на 20 юли 1944 г., предава англоезичната редакция на  Deutsche Welle . \r\n \r\n„Следвайки сърцето си, те доказаха себе си като истински патриоти“, заяви Меркел по време на военна церемония в Берлин. „Те ни дават пример как да бъдем бдителни и да се изправим срещу расизма и национализма във всички техни проявления“, добави канцлерът.  \r\n \r\nЩауфенберг и негови съмешленици планират да убият Хитлер в неговата главна квартира „Вълчето леговище“, намиращо се в днешна Полша, след което да сключат мир със западните съюзници.  \r\n \r\nНо куфарчето с бомбата, предназначена да вземе живота на Хитлер, не успява да постигне целта си и опитът да се смени властта, носещ името „Операция Валкирия“, се проваля. Щауфенберг и неговите съмишленици са разкрити и екзекутирани. В следвоенна Германия Щауфенберг бе разглеждан едновременно като герой на антихитлеристката съпротива и като опортюнист, обърнал се срещу германския лидер в момента, в който изходът от войната е бил предизвестен и той просто е желаел властта.  \r\n : Цанко Цолов", "date": "2019.07.20", "title": "Deutsche Welle: Меркел отбеляза 75-годишнината от операция „Валкирия“"}
{"url": "http://www.focus-news.net/news/2019/07/20/2682283/afp-frantsiya-poiska-osvobozhdavaneto-na-britanskiya-tanker-ot-iran.html", "text": "Почти едновременно с Германия, Франция също осъди задържането на британския танкер от страна на Иран и поиска неговото освобождаване, предава  AFP .  \r\n \r\n„Призоваваме иранските власти да освободят бързо кораба и неговия екипаж и уважават свободата на корабоплаване и правилата в Залива“, заявиха от Париж.  \r\nМалко по-рано Берлин също поиска „незабавното“ освобождаване на танкера, а от Лондон определиха събитията в Ормузкия проток като „тревожни сигнали, според които Иран може би е избрал опасния път на нелегално и дестабилизиращо поведение“. \r\n \r\nВеликобритания, Франция и Германия са трите европейски държави, които заедно със САЩ, Китай и Русия сключиха иранската ядрена сделка през 2015 г., която отмени икономическите санкции срещу Техеран, а тамошните власти поеха ангажимента да прекратят ядрената си програма.  \r\n : Цанко Цолов", "date": "2019.07.20", "title": "AFP: Франция поиска освобождаването на британския танкер от Иран"}
{"url": "http://www.focus-news.net/news/2019/07/20/2682291/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina-kardam-i-durankulak.html", "text": "Интензивен е трафикът за леки автомобили на вход на ГКПП „Калотина“, „Кардам“ и „Дуранкулак“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На границата със Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.07.20", "title": "ГД „Гранична полиция“: Интензивен е трафикът за леки автомобили на вход на ГКПП „Калотина“, „Кардам“ и „Дуранкулак“"}
{"url": "http://www.focus-news.net/news/2019/07/20/2682292/sport-vasiliy-lomachenko-shte-igrae-sreshtu-lyuk-kembal-na-31-avgust.html", "text": "Бокс: Украинецът Василий Ломаченко ще играе срещу британеца Люк Кембъл в спор за трите пояса в лека категория. Заложени са титлата на Световната боксова асоциация, на Световната боксова организация и на Световния боксов съвет в категория под 56 килограма. И двамата са златни медалисти от Олимпийските игри в Лондон през 2012 г., а украинецът е първият състезател, който е печелил титли в три различни категории до своя 12-и мач. Срещата ще се играе на лондонския стандион O2.", "date": "2019.07.20", "title": "Спорт: Василий Ломаченко ще играе срещу Люк Кембъл на 31 август"}
{"url": "http://www.focus-news.net/news/2019/07/20/2682290/d-r-chavdar-angelov-direktor-na-npm-shipka-buzludzha-neka-badem-dostoyni-za-samozhertvata-na-hadzhi-dimitar-i-vsichki-negovi-posledovateli.html", "text": "151 години от подвига на четата на Хаджи Димитър и Стефан Караджа бяха отбелязани в подножието на връх Бузлуджа, предаде кореспондент на  Радио „Фокус” . Стотици граждани изразиха своята почит към подвига на героите пред паметника на Хаджи Димитър. Сред официалните гости бяха евродепутатът Александър Йорданов, председателят на Общинския съвет в Казанлък Николай Златанов и заместник областният управител на Стара Загора Димитър Драчев. \r\nПанихида в памет на героите бе отслужена от казанлъшки свещеници. \r\n„Да обичаме нашата Родина и да помним нейните герои, да се равняваме по тях. Да живее България, защото тя е гаранцията за нашия щастлив живот. Може да звучи малко наивно, но аз съм убеден, че и Хаджи Димитър и всички негови последователи са били хора, които са вярвали в доброто, водени от българското си, християнско възпитание са се жертвали за нас. Нека бъдем достойни за тази саможертва”, с тези думи се обърна в словото си към присъстващите директорът на Национален парк – музей „Шипка – Бузлуджа” Чавдар Ангелов, който в словото си говори за значението на подвига на героите дали живота си нашата свобода.  \r\nЗа поредна година бе направена възстановка на драматичните боеве при връх „Бузлуджа” между четниците и турската потеря, на Национално дружество „Традиция“, подготвена от Регионален клуб „23 Пехотен Шипченски полк”. \r\nОрганизатори на честванията са Община Казанлък, Исторически музей „Искра“ и Национален парк-музей „Шипка – Бузлуджа“. \r\nСлавяна ГАЙДАРОВА", "date": "2019.07.20", "title": "Д-р Чавдар Ангелов, директор на НПМ „Шипка - Бузлуджа”: Нека бъдем достойни за саможертвата на Хаджи Димитър и всички негови последователи"}
{"url": "http://www.focus-news.net/news/2019/07/20/2682293/kapatsitetat-na-tsentara-za-obshtestvena-podkrepa-v-kazanlak-se-razshiryava-s-20-mesta.html", "text": "Агенцията за социално подпомагане разреши по настояване на Община Казанлък разширяване на капацитета на Центъра за обществена подкрепа в града с 20 места във връзка със стартирането на двете нови дейности - „Синя стая” и Спешен център за прием на деца в риск, каза за  Радио „Фокус”  директорът на Сдружение „Бъдеще за децата” Мария Гинева. \r\nТя поясни същността на двете услуги, които придобиват все по-голяма популярност сред жителите на община Казанлък. \r\nУслугата „Синя стая“ предоставя щадяща среда за деца, които са преживели насилие, или са били свидетели на такова. Всички заинтересовани страни в досъдебно и съдебно производство имат възможност да ползват услугата, като по този начин детето се разпитва еднократно, за да не бъде повтарян този процес, който довежда до допълнителното му травмиране. „Стремежът ни е в рамките на едно изслушване на детето от досъдебно и съдебно производство да бъдат запознати с цялата ситуация“, каза Мария Гинева.  \r\nСпешният център за прием на деца в риск приема деца, които са преживели насилие или са били свидетели на такова. Капацитетът на тази услуга е за четирима потребители. Те могат да бъдат настанявани в центъра в среда, близка до семейната, така че детето може спокойно да преживее ситуацията и после да се върне успешно в семейството. Осигурена е постоянна подкрепа, най-вече от психолози. На децата се осигурява и достъп до здравни консултации и услуги. Центърът е предназначен за деца между 3 и 18 години. Децата под 3 години се настаняват придружени от майката. \r\nДвете социални услуги се предоставят в изцяло обновени помещения в сградата на Центъра за обществена подкрепа, като част от проекта на Общината „Развитие на услуги за деинституционализация на грижите за деца в община Казанлък“ с финансиране по Оперативна програма „Региони в растеж“ – 2014 – 2020 г.  \r\nСлавяна ГАЙДАРОВА", "date": "2019.07.20", "title": "Капацитетът на Центъра за обществена подкрепа в Казанлък се разширява с 20 места"}
{"url": "http://www.focus-news.net/news/2019/07/20/2682294/petar-rusev-spasitel-flagat-na-burgaskiya-plazh-e-cherven-valnenieto-na-moreto-e-tri-bala.html", "text": "Флагът на бургаския плаж е червен. Това съобщи за  Радио „Фокус“ – Бургас  спасителят Петър Русев. По думите му вълнението на морето е три бала. „Днес на Илинден има и мъртво вълнение. Плажът е пълен, но проблеми имаме с децата, тъй като има голямо вълнение, а те влиза навътре във водата и ние се опитваме да ги вадим на брега“, каза още той и добави, че също така се получават големи ями в морето. Според думите му и 14-те поста функционират, а на плажа има 20 спасители. „Трудно ни е да удържаме положението – да държим хората близо до брега, но се надявам, че до 18.00 часа всичко ще бъде наред“, заяви Русев и обясни, че от Илинден морето преминава към есенно време и се очаква да бъде все така – за 2-3 часа положението да е спокойно, а през останалото време да има силен вятър и вълни. „Усеща се, че днес е Илинден, до вчера вълнението беше по-слабо – 1-2 бала, днес е 3. И тъй като тази година Илинден се пада в събота, то плажът е пълен“, посочи спасителят. \r\nДеница ДИМИТРОВА", "date": "2019.07.20", "title": "Петър Русев, спасител: Флагът на бургаския плаж е червен, вълнението на морето е три бала"}
{"url": "http://www.focus-news.net/news/2019/07/20/2682297/razgrad-64-godishen-mazh-e-s-opasnost-za-zhivota-sled-katastrofa-na-patya-kubrat-razgrad.html", "text": "64-годишен мъж е с опасност за живота след катастрофа на пътя Кубрат - Разград. Това съобщиха от пресцентъра на  ОДМВР - Разград . Сигналът за катастрофата е получен около 8.00 часа на 20 юли на тел.112. С автомобила си \"Ауди 80\" мъжът от Кубрат навлязъл в лентата за насрещно движение и се ударил в \"Дачия Докер\", шофирана от 56-годишна жена от Разград. Водачът на \"Ауди\"-то е откаран в Русенската болница с черепно-мозъчна травма, в кома. Изясняват се причините за пътно-транспортното произшествие. По случая се води досъдебно производство.", "date": "2019.07.20", "title": "Разград: 64-годишен мъж е с опасност за живота след катастрофа на пътя Кубрат - Разград"}
{"url": "http://www.focus-news.net/news/2019/07/20/2682296/glaven-komisar-nikolay-nikolov-gdpbzn-pozharnite-sluzhbi-v-stranata-sa-v-gotovnost-za-letniya-sezon-ima-palno-kadrovo-obezpechavane.html", "text": "Пожарните служби в страната са в пълна готовност за летния сезон, има пълно кадрово обезпечаване. Важно е да се създадат доброволни формирования в общините за помощ в кризисни ситуации. Това каза пред журналисти директорът на Главна дирекция „Пожарна безопасност и защита на населението“ (ГДПБЗН) главен комисар Николай Николов, който беше гост на освещаването на параклис „Св. Илия“ в Кърджали, предаде кореспондент на  Радио „Фокус“ . Гл. комисар Николов заяви пред журналисти, че са детайлизирани всички планове за овладяването на горски пожари и са съгласувани с другите държавни институции мерките за съвместни действия при нужда. Той каза още, че новоремонтираните хеликоптери на „Пожарна безопасност и защита на населението“ са в готовност да се включат действията при кризисни ситуации и допълни, че кадровият дефицит е преодолян. Главен комисар Николай Николов уточни, че са назначени с конкурс 79 нови служители и на практика е постигнато пълно кадрово обезпечаване на пожарните служби в страната. Той каза още, че е наложително създаването на доброволни формирования в общините, в които няма такива. \r\nДарина ДЕЕНИЧИНА", "date": "2019.07.20", "title": "Главен комисар Николай Николов, ГДПБЗН: Пожарните служби в страната са в готовност за летния сезон, има пълно кадрово обезпечаване"}
{"url": "http://www.focus-news.net/news/2019/07/20/2682298/a1-onmakedoniya-kilometrichni-opashki-na-makedono-gratskata-granitsa.html", "text": "Километрични опашки са се образували на граничния пункт „Евзони“, пропускащ автомобили от Македония към Гърция, това съобщава телевизия  “А1 он” . Някои от шофьорите са излезли от своите автомобили, а други натискат клаксона в знак на протест заради дългото чакане. \r\nСпоред телевизията от седем ленти за пропускане на коли, работят само три. Колоните са от едната до другата страна на границата, което пречи да се пропускат превозни средства от македонска към гръцка страна.  \r\nНа попадналите в задръстването хора ще се раздава безплатно вода, съобщиха от македонското МВР.  \r\n : Цанко Цолов", "date": "2019.07.20", "title": "“А1 он”(Македония): Километрични опашки на македоно-гръцката граница"}
{"url": "http://www.focus-news.net/news/2019/07/20/2682299/plovdiv-v-karlovo-byaha-otbelyazani-142-godini-ot-nay-karvavoto-sabitie-v-istoriyata-na-grada-strashnoto.html", "text": "В Карлово бяха отбелязани 142 години от най-кървавото събитие в историята на града - „Страшното“. По този повод в двора на храм „Св. Николай“, пред паметника на стотиците жертви, беше отслужена панихида. Това съобщиха от пресцентъра на  Община Карлово . \r\nПочит пред паметта на зверски избитите карловски граждани отдадоха кметът д-р Емил Кабаиванов, заместник-кметът Стойо Карагенски, секретарят на Общината Стефан Стефанов, общински съветници, общественици, десетки граждани. \r\nДиректорът на Исторически музей  - Карлово Мария Деянова припомни историческите събития от този период. Дни на кръв, сълзи и ужас. През лятото на 1877 година, турска армия и башибозук нахлува в града и зверски убива над 800 души от най-видните карловски граждани - свещеници, учители, лекари, търговци, занаятчии, избити са цели семейства.   \r\nВ знак на признателност към свидните жертви и за да бъде вечна паметта им, централният площад в града носи името „20-ти юли“.", "date": "2019.07.20", "title": "Пловдив: В Карлово бяха отбелязани 142 години от най-кървавото събитие в историята на града - „Страшното“"}
{"url": "http://www.focus-news.net/news/2019/07/20/2682295/prof-svetlozar-eldarov-istorik-48-ofitseri-ot-balgarskata-armiya-uchastvat-v-ilindensko-preobrazhenskoto-vastanie-tova-kreshti-za-balgarskiya-mu-harakter.html", "text": "48 офицери от Българската армия участват в Илинденско-преображенското въстание, в подготовката, и в хода на военните действия, това крещи за българския му характер. Това каза за предаването  „За честта и славата на България“ на Радио „Фокус“  историкът проф. Светлозар Елдъров по повод 116-та годишнина от въстанието. Сред тях за знакови имена като генерал Иван Цончев, поручик Борис Сарафов, капитан Стамат Икономов и много други, посочи той. Това са група дейци – български офицери, които участват в освободителната борба още от четническите акции през 1895 година, виждаме ги в Горноджумайскто въстание, обясни проф. Елдъров. „Всички документи, свързани с Македоно-Одринската революционна организация, която е основният носител на въстанието, но и с Македоно-Одринската организация на върховния комитет в България и на тайните офицерски братства от Българската армия, са написани на български език. Възванието, с което населението в Македония и в Одринска Тракия, се приканва да въстане и да жертва живота си, е написано на литературен български книжовен език. Как е възможно някой да отрича българския национален характер на Илинденско-Преображенското въстание и изобщо на Македоно-Одринската революционна борба? Ако тези хора не се чувстваха българи, щяха ли да пожертват живота си, ако някой ги прикани на език, който смятат, че не е техен“, попита той. Проф. Светлозар Елдъров каза още, че Македоно-Одринските организации и тайните офицерски братства в Българската армия успяват да превърнат поробения българин в достоен боец. Те сформират въстаническа армия, която успява да устои близо 3 месеца на около 300 хилядна османска войска, припомни историкът.  \r\nЕвелина БРАНИМИРОВА", "date": "2019.07.20", "title": "Проф. Светлозар Елдъров, историк: 48 офицери от Българската армия участват в Илинденско-Преображенското въстание - това крещи за българския му характер"}
{"url": "http://www.focus-news.net/news/2019/07/20/2682300/makfaks-ursula-fon-der-layen-zalaga-na-barzi-pregovori-s-makedoniya-i-albaniya.html", "text": "Новоизбраният председател на Европейската комисия Урсула фон дер Лайен потвърди в своето първо интервю европейската перспектива за Македония и Албания, предава македонската агенция  ”Макфакс“ .  \r\n \r\nВ своето изявление германският политик разкри, че ще настоява за започване на преговорите за членство на двете страни, след като стане ясно, че в Скопие и Тирана са изпълнили поетите ангажименти и приели нужните реформи.  \r\n \r\n„Трябва да започнем преговори с двете държави в момента в който Европейският съвет съобщи, че поставените критерии са изпълнени. Трябва да оставим обятията си отворени за новите държави, тъй като делим територията и историята на континента“, каза бившият германски военен министър. „Да затворим вратата за този регион, значи да го настроим срещу себе си“, допълни фон дер Лайен в интервюто си за германското издание „Шпигел“.  \r\n \r\nФон дер Лайен бе избрана на поста председател на ЕК във вторник, а встъпването й в длъжност ще бъде на първи ноември.   \r\n : Цанко Цолов", "date": "2019.07.20", "title": "„Макфакс“: Урсула фон дер Лайен залага на бързи преговори с Македония и Албания"}
{"url": "http://www.focus-news.net/news/2019/07/20/2682313/sport-mladezhite-na-balgariya-zagubiha-ot-rusiya-s-66105-na-basketbol.html", "text": "Баскетбол: Националният отбор по баскетбол за младежи до 20 години ще се състезава за разпределение на местата от пето до осмо на Европейското първенство, Дивизия Б, в Португалия. Българите инкасираха тежка загуба от Русия с 66:105 в четвъртфинална среща. \r\nЦветомир Чернокожев отбеляза 20 точки,  Борислав Младенов - 17 точки, а Александър Матушев - 14 точки.", "date": "2019.07.20", "title": "Спорт: Младежите на България загубиха от Русия с 66:105 на баскетбол"}
{"url": "http://www.focus-news.net/news/2019/07/20/2682312/dobrich-izgrazhda-se-bezplatna-internet-mrezha-v-grad-tervel.html", "text": "Започна изграждането на безплатна интернет мрежа в град Тервел, предаде кореспондент на  Радио „Фокус” . Общината е кандидатствала в рамките на инициативата за безплатен безжичен интернет на публични места в Европейския съюз WiFi4EU и е спечелила ваучер. Ще бъде предоставена сумата от 15 000 евро. Устройствата вече са разположени като 7 външни и 9 вътрешни точки в града. Спазено е изискването те да са на обществени места.  \r\nБезплатен високоскоростен безжичен интернет ще има в зоната на централния площад „Фонтани“, на площада около паметника Хан Тервел, около секторите за тръгване на Автогарата и в чакалнята, в Историческия музей, в Народно читалище „Димитър Дончев – Доктора“, в компютърната зала, в библиотеката и в административната сграда на общината. Оборудването и мрежата ще бъдат поддържани съгласно предложения от фирмата изпълнител срок за гаранционна поддръжка от 36 месеца. Към този момент безжичен високоскоростен безплатен интернет има на всички точки с изключение на тези в градския парк и централния площад „Фонтани“.   \r\nЖулиета НИКОЛОВА", "date": "2019.07.20", "title": "Добрич: Изгражда се безплатна интернет мрежа в град Тервел"}
{"url": "http://www.focus-news.net/news/2019/07/20/2682317/dobrich-nauchno-obrazovatelniyat-savet-na-balkanskiya-ekologichen-tsentar-kam-universitetska-botanicheska-gradina-balchik-za-poredna-godina-organizira-dobrovolcheska-initsiativa.html", "text": "Научно-образователният съвет на Балканския екологичен център към Университетска ботаническа градина - Балчик за поредна година организира доброволческа инициатива, предаде кореспондент на  Радио „Фокус” . Студенти имат възможност да се включат с доброволчески труд в популяризирането на научно-образователната мисия на Университетски Ботанически градини към Софийски университет „Св. Климент Охридски”, като станат част от екипа им за една седмица, в периода от юли до септември.  \r\nЧерноморските ботанически градини предоставят възможност за настаняване на двама доброволци. Работата се организира за 7-дневен период и включва дейности, които са в уменията и компетентностите на доброволците. Одобрените студенти преминават кратко обучение за работа и инструктаж по безопасност на труда. Младите хора могат да съчетаят лятната ваканция с удовлетворението да помогнат в работата на атрактивни и ценни места, като ботаническите градини край морето и в столицата. Това е шанс да прекарат 7 дни с приятели в обстановката на екзотични растения, море и много туристи, да научат, нещо ново без лекции и упражнения, да направят нещо ново в живота си, за което с радост и усмивка да разказват на своите приятели. Срокът за подаване на заявления за участие до края на юли.  \r\nЖулиета НИКОЛОВА", "date": "2019.07.20", "title": "Добрич: Научно-образователният съвет на Балканския екологичен център към Университетска ботаническа градина - Балчик за поредна година организира доброволческа инициатива"}
{"url": "http://www.focus-news.net/news/2019/07/20/2682314/trakiyski-sarvayvar-razhodka-vav-vremeto-shte-se-provede-za-vtora-poredna-godina-v-dnite-na-praznitsite-v-dolinata-na-trakiyskite-tsare-v-kazanlak.html", "text": "„Тракийски сървайвър – разходка във времето“ ще се проведе за втора поредна година в дните на Празниците в Долината на тракийските царе в Казанлък. Това каза за  Радио „Фокус“  Сребра Касева, началник-кабинет на кмета. Тя поясни, че стартът на играта ще бъде на 31 август. В проявата ще бъдат включени разнообразни дейности, свързани с физическа и умствена активност на участниците, като например решаване на логически задачи, свързани с начина на живот на траките. Участниците в инициативата ще трябва да покажат и физически умения.  \r\nСъстезанието е предназначено за лица, навършили 18 години. Желаещите ще участват в отбори от по двама души, като ще бъдат завързани един за друг с въже. В рамките на състезанието ще бъде преодоляно трасе от близо пет километра, по което ще бъдат разположени множество препятствия. \r\nСлавяна ГАЙДАРОВА", "date": "2019.07.20", "title": "„Тракийски сървайвър – разходка във времето“ ще се проведе за втора поредна година в дните на Празниците в Долината на тракийските царе в Казанлък"}
{"url": "http://www.focus-news.net/news/2019/07/20/2682315/vitseadmiral-plamen-manushev-ilindensko-preobrazhenskoto-vastanie-tryabva-da-ni-obedinyava-tova-e-obshtata-ni-istoriya-i-obshtoto-prolivane-na-krav-na-balgarskiya-narod.html", "text": "Илинденско-Преображенското въстание трябва да ни обединява - това е общата ни история, общата борба и общото проливане на кръв на българския народ. Това каза в интервю за  Агенция \"Фокус\"  каза народният представител от ПГ на ГЕРБ вицеадмирал Пламен Манушев по повод 116-ата годишнина от избухването на Илинденско-Преображенското въстание. По думите му за съжаление обаче въстанието ни разделя с нашите македонски събратя. „Като ходих там преди година или две, искаха Илинденско-Преображенското въстание да се раздели и да бъде само Илинденско. Според тях Илинденското въстание на 2 август си било тяхно, а Одринското нямало нищо общо. Доста време явно ще трябва да мине, за да разберат тези хора, че сме били един народ и сме се борили за една обща кауза - за обединението на Отечеството. Смятам, че това време ще дойде“, подчерта вицеадмирал Манушев. Той обърна внимание, че с подписването на  Договора за приятелство и добросъседство се е поставила една добра основа. „Трябва да продължим работата. Трябва да разберат братята ни там, че няма какво да ни дели. Това само може да ни обединява и трябва да вървим заедно напред в бъдещето. По-близки хора, които повече да ги обичат и да мислят и милеят за тях от българите и от България няма“, каза още вицеадмиралът.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.07.20", "title": "Вицеадмирал Пламен Манушев: Илинденско-Преображенското въстание трябва да ни обединява - това  е общата ни история и общото проливане на кръв на българския народ"}
{"url": "http://www.focus-news.net/news/2019/07/20/2682320/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в област Бургас – пътищата са сухи и нормално проходими, видимостта е отлична, няма затворени пътни участъци, проходите са отворени за движение на всички моторни превозни средства. Това съобщиха за  Радио „Фокус“-Бургас  от Областното пътно управление.  \r\nКъм момента движението се осъществява безпроблемно, както по пътищата в областта, така и по основните пътни артерии на град Бургас. Струпване на автомобили се наблюдава по входно-изходните артерии на града. В централна част автомобилният трафик е по-натоварен на кръстовището с кръгово движение „Трапезица“, в района на кръстовището между булевардите „Демокрация“ и „Сан стефано“, както и при кръстовището между улиците „Булаир“ и „Константин Фотинов“.  \r\nДеница ДИМИТРОВА", "date": "2019.07.20", "title": "Бургас: Добри са условията за пътуване в областта"}
{"url": "http://www.focus-news.net/news/2019/07/20/2682319/vitseadmiral-plamen-manushev-ilindensko-preobrazhenskoto-vastanie-e-balgarsko-i-e-edno-tsyalo.html", "text": "Илинденско-Преображенското въстание е българско и е едно цяло. Това каза в интервю за  Агенция \"Фокус\"  народният представител от ПГ на ГЕРБ вицеадмирал Пламен Манушев по повод 116-ата годишнина от избухването на Илинденско-Преображенското въстание. „Едно решение е взето в Солун на Солунския конгрес да се вдигне на 2 август на Илинден в Македония и на Преображение на 19 август в Одринско. Взели са по-късно решение да се вдигне на 27 септември в Серско. Въстанието е едно цяло и не може да се дели. Много години тези хора, особено след обявяваното на независимостта и създаването на държавата Република Македония, сега Северна Македония, ръководителите на тази държава са се опитвали да разделят народа ни. Да ги учат, че това нещо си е тяхно и няма нищо общо с българското. Може би причината е, че България е нямала силите и не е помогнала на въстанието. Моето мнение е, че е трябвало да дадем всичко, но такива са били обстоятелствата. Явно България е била икономически и военно слаба, пък и Австро-Унгария и Руската империя са ги предупредили да не се намесват във въстанието“, каза той и отчете, че не може 26 хиляди въстаници срещу 350- хилядна армия да успеят и да победят. По думите му след въстанието има хиляди избити, изнасилени, а много остават без дом.  „Последствието от него са повече от 30 хил. бежанци, които идват в България. Въстанието е българско“, подчерта вицеадмиралът. По думите му е вярно, че участниците във въстанието са се борили първо за автономия, тъй като са си мислили, че Великите сили няма да се съгласят Македония да бъде част от България. „Имали са идеята за по-нататъшно присъединяване към България на тези земи. Справедливостта е възтържествувала 1912 г. за съжаление само за година. През 1913 г. след Втората Балканска война по-голямата част остава в Сърбия и в Гърция“, обясни още Манушев.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.07.20", "title": "Вицеадмирал Пламен Манушев: Илинденско-Преображенското въстание е българско и е едно цяло"}
{"url": "http://www.focus-news.net/news/2019/07/20/2682322/gd-granichna-politsiya-intenziven-e-trafikat-za-leki-avtomobili-na-gkpp-kulata.html", "text": "Интензивен е трафикът за леки автомобили на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. Трафикът на ГКПП „Калотина“ е интензивен за леки автомобили на вход. На ГКПП „Дунав мост 1“, „Кардам“ и „Дуранкулак“ е интензивен на вход и изход за леки автомобили. Интензивен е трафикът на изход за товарни автомобили на „Дунав мост 2“.  На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.07.20", "title": "ГД „Гранична полиция“: Интензивен е трафикът за леки автомобили на ГКПП „Кулата“"}
{"url": "http://www.focus-news.net/news/2019/07/20/2682324/sport-uulvarhemtan-specheli-aziatskata-kupa-na-visshata-liga.html", "text": "Футбол: Уулвърхемтън спечели Азиатската купа на Висшата лига, след като победи Манчестър Сити след изпълнение на дузпи. В редовното време мачът завърши 0:0. Герой за \"вълците“ стана вратарят им Руи Патрисио, който спаси две дузпи и още много положения през редовното време. В мача за третото място Нюкясъл победи Уест Хем с 1:0.", "date": "2019.07.20", "title": "Спорт: Уулвърхемтън спечели Азиатската купа на Висшата лига"}
{"url": "http://www.focus-news.net/news/2019/07/20/2682325/tass-v-ukrayna-ustanoviha-skrita-agitatsiya-v-denya-za-razmisal.html", "text": "Активисти на украинското обществено движение \"Честно\" установиха скрита агитация в деня за размисъл в Киев и в други региони в Украйна преди извънредните избори за Върховната Рада, които ще се проведат на 21 юли, неделя, предава  ТACC .  \r\nДвижението „Честно” откри билбордове в Киев и регионите с реклами които не съдържат имената на партиите, но подсказват с лозунги и стилa на изпълнение за кои партии става дума, се казва в доклада. “Такава агитация, макар и да не нарушава изборното законодателство, се разглежда като скрита агитация. \r\nПо-специално, става дума за реклами, направени в стила на президентската кампания на Владимир Зеленски, която намеква за партията \"Слуга на народа\". Има билбордове, които приличат на кампанията на \"Европейската солидарност\" на бившия президент на Украйна Петро Порошенко. \r\nОсвен това бяха регистрирани много кампании за конкретни кандидати и партии, които бяха поставени в неподходящи за това места и все още не са отстранени, което също е нарушение. \r\nПо-рано в събота Комитетът на избирателите на Украйна докладва за масовите факти за нарушения на действащото законодателство в деня за размисъл преди извънредните парламентарни избори. \r\nГласуването на предсрочни парламентарни избори в Украйна ще се проведе в 199 избирателни райони по мажоритарно-пропорционален принцип. Според Централната избирателна комисия на изборите ще присъстват 1602 официални наблюдатели от международни организации и 117 от чужди страни, които ще наблюдават процеса на гласуване.  \r\n \r\n  Юлиян Марков", "date": "2019.07.20", "title": "ТАСС: В Украйна установиха скрита агитация в деня за размисъл"}
{"url": "http://www.focus-news.net/news/2019/07/20/2682316/telma-makedoniya-kosovskata-opozitsiya-nastoyava-za-predsrochni-izbori.html", "text": "След оставката на косовския премиер Рамуш Харадинай косовската опозиция иска предсрочни избори, информира македонският телевизионен канал  „Телма“ . \r\nСъединените щати поздравиха Харадинай за оставката му, сръбският президент Александър Вучич я нарече политически трик, но опозицията в Косово вече стяга редиците си и настоява за дата за предсрочни избори.  \r\nАлбин Курти, лидер на Движението за самоопределение, призова Демократичния съюз на Косово да се обединят. Той изключи възможността за техническо правителство и заяви, че опозицията няма да влезе в парламента за гласуване на нов премиер, докато няма дата за извънредни избори. \r\nСлед Харадинай и Якуп Красничи получи призовка от Специалния съд в Хага. Той е бивш председател на парламента в Косово и говорител на Армията за освобождение на Косово (АОК) през 1998-99 година. \r\nЗа Красничи \"истината е, че по време на войната в Косово Сърбия извърши геноцид и нейните чудовищни измислици за АОК ще се сринат  и справедливостта ще бъде възстановена\". Според него е ирония, че вместо Сърбия да бъде изправена пред правосъдието за престъпления срещу човечеството и геноцид, албанците трябва да се защитават от нейните фиктивни обвинения, казва Красничи. \r\n \r\n  Юлиян Марков", "date": "2019.07.20", "title": "„Телма“ (Македония): Косовската опозиция настоява за  предсрочни избори"}
{"url": "http://www.focus-news.net/news/2019/07/20/2682327/predstoyashti-sabitiya-v-stranata-za-21-yuli-agentsiya-fokus.html", "text": "*** \r\n \r\nОт 09.30 часа Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  Курилския манастир \"Св. Йоан Рилски\". \r\n \r\n*** \r\n \r\nНа новопостроения супермодерен басейн „Парк Арена ОЗК“ Бургас ще бъде домакин на Европейското първенство по водна топка за юноши U15. \r\n \r\n*** \r\n \r\nОт 18.00 часа в Експо център „Флора“ в Морската градина ще гостува инициативата „Списание 8 на живо“. \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде излъчена прожекция на филма „Вездесъщият“. \r\n \r\n*** \r\n \r\nОт 14.00 часа в Националната спортна база „Спорт палас“ до Варна ще се проведе Обучение по проект „България: Срещу агресията в спорта 2019” на Регионалната агенция за предприемачество и иновации – Варна (РАПИВ).  \r\n \r\n*** \r\n \r\nОт 19.00 часа в Църквата „Св. Архангели Михаил и Гавраил“ – Арбанаси ще се състои откриване на Международен фестивал за класическа камерна музика Arbanassi Summer Music 2019. \r\n \r\n*** \r\n \r\nОт 20.00 часа в Летен театър ще се проведе Международен фолклорен фестивал Велико Търново 2019 – концертна вечер. \r\n \r\n*** \r\n \r\nОт 12.30 часа ще се състои официалното откриване на традиционния събор „Илинден“ в местността „Сборяново“ край Исперих. \r\n \r\n*** \r\n \r\nОт 09.00 часа Негово високопреосвещенство Ловчански  митрополит Гавриил ще оглави Архиерейска света Литургия в храм  „Св. пророк Илия“, село Пресяка. \r\n \r\n*** \r\n \r\nОт 19.30 часа в парк „Пети октомври“ ще се проведе общоградска инициатива „Хора за хората“.", "date": "2019.07.20", "title": "Предстоящи събития в страната за 21 юли (Агенция „Фокус“)"}
{"url": "http://www.focus-news.net/news/2019/07/20/2682323/plamena-zayachka-abv-nastoyavame-vaprosat-s-ilindensko-preobrazhenskoto-vastanie-da-bade-izchisten-ot-smesenata-balgaro-makedonska-komisiya.html", "text": "Настояваме въпросът с Илинденско-Преображенското въстание да бъде изчистен от смесената българо-македонска комисия. Това каза председателят на АБВ – Младежи Пламена Заячка в интервю за  Агенция „Фокус“  по повод 116-ата годишнина от избухването на Илинденско-Преображенското въстание. „С признаването на Илинденско-Преображенското въстание като част от историята на Македония, но наша обща, въпросът се решава и той няма как да ни разделя, а напротив“, допълни още тя. Според нея манипулирането на историята и политизирането й ни разделя с нашите македонски събратя. „Когато се вменяват политически интереси чрез манипулиране и пренаписване на историята, се стига до разделяне. Така се появяват и фобиите - вследствие на манипулация за служене на политически и геополитически интереси и се стига до парадокси като изключването на българите от Илинденско-Преображенското въстание и на руснаците от Руско-Турската война“, каза Заячка. Тя посочи, че се появяват българофобия в Македония, русофобия, сърбофобия. По думите й това са фобии, които нямат автентичен произход, а са вследствие на манипулиране на историята. „Ако историята се чете, както е доказана, с извори, от първа ръка, тя няма как да ни разделя, защото ние сме си най-близките на Балканите“, посочи още тя.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.07.20", "title": "Пламена Заячка, АБВ: Настояваме въпросът с Илинденско-Преображенското въстание да бъде изчистен от смесената българо-македонска комисия"}
{"url": "http://www.focus-news.net/news/2019/07/20/2682328/varna-izlozhba-po-povod-280-ata-godishnina-ot-rozhdenieto-na-sofroniy-vrachanski-mozhe-da-bade-razgledana-v-grada-do-kraya-na-noemvri.html", "text": "Изложба, посветена на 280-ата годишнина от рождението на Софроний Врачански, може да бъде разгледана до края на ноември в Духовно-просветния център „Св. Архангел Михаил“ във Варна. Това каза в интервю за  Радио „Фокус“ – Варна  Борислав Аврамов, организатор на летен младежки форум за ученици от града. Според него и в момента изложбата се радва на огромен интерес и се посещава от много деца от Варна и областта.  \r\n„Св. Софроний Врачански не се изучава вече в училище, затова тази личност малко по малко изпада в забвение“, коментира той.  \r\nДиана СТОЕВА", "date": "2019.07.20", "title": "Варна: Изложба по повод 280-ата годишнина от рождението на Софроний Врачански може да бъде разгледана в града до края на ноември"}
{"url": "http://www.focus-news.net/news/2019/07/20/2682326/kardzhali-praznikat-na-ognebortsite-beshe-otbelyazan-tarzhestveno-v-grada-s-vodosvet-kurban-i-osveshtavane-na-paraklis-na-imeto-na-pokrovitelya-na-pozharnikarite-sv-prorok-iliya.html", "text": "Празникът на огнеборците беше отбелязан тържествено в Кърджали с водосвет, курбан и освещаване на параклис на името на покровителя на пожарникарите св. пророк Илия“, предаде кореспондент на  Радио „Фокус“ . Параклисът е изграден по инициатива на Регионална дирекция „Пожарна безопасност и защита на населението“ (РДПБЗН), с 30 000 лв. от дарения на отделни граждани, ученици, бизнесмени, полицаи, обществени организации, клубове и Общината. Гости на тържеството бяха директорът на Главна дирекция „Пожарна безопасност и защита на населението“ главен комисар Николай Николов, областният управител Никола Чанев, директорът на ОДМВР ст. комисар Венцислав Момчилов, президентът на Национален синдикат на пожарникарите и спасителите в България  „Огнеборец“ Венцислав Станков и директорът на РДПБЗН комисар Сергей Заимов. Свещеник Николай Величков извърши тържествения ритуал по освещаването на параклис „Свети пророк Илия“ и благослови огнеборците.  \r\n„Искам да поздравя всички от христолюбивото воинство, които всекидневно жертват живота си за спокойствието на хората, на нас. Днес е прекрасен празник, честит празник на един от най-големите пророци - свети пророк Илия, който е молител пред Бога, и за огненото, и за  водното естество. Свети пророк Илия не е вкусил смърт, той е бил взет жив на огнена колесница в небесата. Имате небесен ангел пазител и покровител“, каза в словото си отец Николай и добави, че този параклис е духовен дом, който стои над град Кърджали като духовен страж.  \r\n„Свети Илия обичаше много често да се изкачва на планините и там пребиваваше нависоко, отгоре да наблюдава, да се моли. Този духовен страж - свети Илия, да ви пази всякога в смените ви, да бъдат безаварийни, без произшествия, всякога да се прибирате здрави и спокойни във вашите жилища. Защото там някой ви чака, там, във вашия дом, някой също се моли, отивайки на работа, вие да бъдете запазени. Защото има стихии и бури, ветрове и във всякакви места влизате и се срещате с всякакви стихии - в гори, в пропасти, и навсякъде. И затова аз съм изключително щастлив, че ми се даде възможността да се помоля заедно с вас на свети Илия, като днес, в този паметен ден, когато честваме неговата памет, се освети и този духовен страж - дом на свети Илия, в който всякога вие да прибягвате с молитва и чрез вас да пази и нашите домове, и всичко в природата, която ни заобикаля. Бог да ви дава сили да вършите работата си усърдно, ако може да няма аварии, да няма произшествия - най-добре. Но знам, че всичко се случва по божията воля и по божието допущение. Бог допуска всички неща, затова всякога преди да отидем и да излезем на нашето дело, ние да се помолим предварително на Бог да ни опази. Благодаря на всички ви, че проявихте такова голямо усърдие и съградихте този параклис - духовен дом. Ние ще си отидем, обаче той ще остане, той ще покровителства и нашите деца, ще покровителства най-вероятно и техните деца. Защото ние си отиваме и заминаваме в потока на вечността, но такова дело остава. Вие имахте много силни върхове, на много хора сте помогнали, много пожари сте потушили, много бедствия. Но най-големият връх на вашия живот е построяването на този духовен страж, това е венецът на всичко във вашия живот. Бъдете горди, че сте го построили в Кърджали“, заяви отец Николай. \r\nОбластният управител поздрави пожарникарите, гражданите и гостите на празненството, както каза, че за него е привилегия на този свят ден да присъстра на откриването на параклиса - една перла в Кърджалийско. Той благодари на комисар Заимов и на комисар Николов за това, което са направили, защото кърджалийци имат нужда от „такива духовни безценни камъни, защото това ни държи като народ“. „Благодаря ви още веднъж за всичко, което правите, искам да помоля всеки от вас днес да отправи молитва, освен за себе си и за своето семейство, и за тези хора - служителите на дирекция „Пожарна безопасност и защита на населението“, които в най-трудните моменти са с нас, рискувайки своя живот, за да можем да бъдем спокойни. Честит празник и на многая лета“, посочи Никола Чанев  \r\nДиректорът на РДПБЗН комисар Сергей Заимов отправи към гостите и колегите си специални благодарности за подкрепата им. „На областния управител и кмета на Общината благодаря за разбирането, благодаря на всички дарители, които дариха, като започна от кмета на Община Кърджали, на всички бизнесмени, чрез клубовете и сдруженията, в които те членуват, на всички граждани, благодаря на всички служители на МВР, специална благодарност към всички ученици от основните училища в града, които дариха заделеното за деня си, благодарност на всички служители на пожарната, които положиха десетки часове доброволен труд. Благодарност и към господин Станков, председател на синдиката на огнеборците, за разбирането и управлението на дарителската сметка, на директора на Главна дирекция „Пожарна безопасност и защита на населението“ главен комисар Николай Николов, областния управител Никола Чанев, старши комисар Венцислав Момчилов, комисар Колев, директор в Стара Загора, господин Венцислав Станков - председател на националния синдикат на спасителите“, каза комисар Заимов.   \r\nДиректорът на ГДПБЗН гл. комисар Николай Николов отправи поздрави към гражданите и колегите си за Илинден - деня, в който Православната църква отбелязва празника на пророк Илия, който за пожарникарите е духовен и надежден защитник и закрилник -  пророк който владее стихиите, гръмотевиците и пожарите. „Ние днес отбелязваме нашия празник в цялата страна, българските пожарникари отбелязват този ден на четири места: в главната дирекция в София, Свищов, Брезник и тук, в Кърджали - четвърти параклис събира хората. Илинден е натоварен и с нашата близка история, в която свободолюбивият български народ надига глава и търси своята свобода. Много ни е приятно да сме тук с гражданите на Кърджали, да присъстваме на освещаването на нашия параклис, което стана благодарение на инициативата на ръководителя господин Сергей Заимов и неговите колеги, разбира се, с подкрепата на областния управител, кмета на града и на вас, гражданите. Благодаря ви за това, което правите. На всички - честит празник!“, посочи гл. комисар Николай Николов. Празненството продължи с трапеза и курбан под звуците на оркестър за народна музика. \r\nДарина ДЕЕНИЧИНА", "date": "2019.07.20", "title": "Кърджали: Празникът на огнеборците беше отбелязан тържествено в града с водосвет, курбан и освещаване на параклис на името на покровителя на пожарникарите св. пророк Илия"}
{"url": "http://www.focus-news.net/news/2019/07/20/2682329/pregled-na-mezhdunarodnite-novini-do-18-chasa-agentsiya-fokus.html", "text": "Почти едновременно с Германия, Франция също осъди задържането на британския танкер от страна на Иран и поиска неговото освобождаване, предава  AFP .  \r\n \r\n„Призоваваме иранските власти да освободят бързо кораба и неговия екипаж и уважават свободата на корабоплаване и правилата в Залива“, заявиха от Париж.  \r\nМалко по-рано Берлин също поиска „незабавното“ освобождаване на танкера, а от Лондон определиха събитията в Ормузкия проток като „тревожни сигнали, според които Иран може би е избрал опасния път на нелегално и дестабилизиращо поведение“. \r\n \r\nВеликобритания, Франция и Германия са трите европейски държави, които заедно със САЩ, Китай и Русия сключиха иранската ядрена сделка през 2015 г., която отмени икономическите санкции срещу Техеран, а тамошните власти поеха ангажимента да прекратят ядрената си програма.  \r\n*** \r\n \r\n  Експлозия в хърватската столица Загреб е станала причината за смъртта на един човек, предава хърватският електронен портал  Index . Инцидентът се е случил по-рано в събота, като причината за взрива все още не е ясна.  \r\n \r\nНа мястото на инцидента са пристигнали полиция, линейка и пожарна. Тялото е намерено в един от апартаментите в постройката. Няма други пострадали хора.  \r\n*** \r\n \r\n  Германският канцлер Ангела Меркел почете в събота паметта на Клаус фон Щауфенберг и останалите германски военни, направили опит да убият Адолф Хитлер на 20 юли 1944 г., предава англоезичната редакция на  Deutsche Welle . \r\n \r\n„Следвайки сърцето си, те доказаха себе си като истински патриоти“, заяви Меркел по време на военна церемония в Берлин. „Те ни дават пример как да бъдем бдителни и да се изправим срещу расизма и национализма във всички техни проявления“, добави канцлерът.  \r\n \r\nЩауфенберг и негови съмешленици планират да убият Хитлер в неговата главна квартира „Вълчето леговище“, намиращо се в днешна Полша, след което да сключат мир със западните съюзници.  \r\n \r\nНо куфарчето с бомбата, предназначена да вземе живота на Хитлер, не успява да постигне целта си и опитът да се смени властта, носещ името „Операция Валкирия“, се проваля. Щауфенберг и неговите съмишленици са разкрити и екзекутирани. В следвоенна Германия Щауфенберг бе разглеждан едновременно като герой на антихитлеристката съпротива и като опортюнист, обърнал се срещу германския лидер в момента, в който изходът от войната е бил предизвестен и той просто е желаел властта.  \r\n*** \r\n \r\n  Километрични опашки са се образували на граничния пункт „Евзони“, пропускащ автомобили от Македония към Гърция, това съобщава телевизия  “А1 он” . Някои от шофьорите са излезли от своите автомобили, а други натискат клаксона в знак на протест заради дългото чакане. \r\nСпоред телевизията от седем ленти за пропускане на коли, работят само три. Колоните са от едната до другата страна на границата, което пречи да се пропускат превозни средства от македонска към гръцка страна.  \r\nНа попадналите в задръстването хора ще се раздава безплатно вода, съобщиха от македонското МВР. \r\n*** \r\n \r\n  Новоизбраният председател на Европейската комисия Урсула фон дер Лайен потвърди в своето първо интервю европейската перспектива за Македония и Албания, предава македонската агенция  ”Макфакс“ .  \r\n \r\nВ своето изявление германският политик разкри, че ще настоява за започване на преговорите за членство на двете страни, след като стане ясно, че в Скопие и Тирана са изпълнили поетите ангажименти и приели нужните реформи.  \r\n \r\n„Трябва да започнем преговори с двете държави в момента в който Европейският съвет съобщи, че поставените критерии са изпълнени. Трябва да оставим обятията си отворени за новите държави, тъй като делим територията и историята на континента“, каза бившият германски военен министър. „Да затворим вратата за този регион, значи да го настроим срещу себе си“, допълни фон дер Лайен в интервюто си за германското издание „Шпигел“.  \r\n \r\nФон дер Лайен бе избрана на поста председател на ЕК във вторник, а встъпването й в длъжност ще бъде на първи ноември. \r\n*** \r\n \r\n Повече от десет хиляди души, включително изтъкнати опозиционни политици, участваха в митинг в центъра на Москва в събота, за да поискат свободни и справедливи местни избори, според данните на независими наблюдатели, цитирани от  AFP . \r\nОпозиционните политици и техните поддръжници се събраха, след като властите отказаха да регистрират съратници на опозиционния лидер Алексей Навални и други критици на Кремъл, които се стремят да се кандидатират за съветници на предстоящите  през септември местни избори. \r\n*** \r\n \r\n След оставката на косовския премиер Рамуш Харадинай косовската опозиция иска предсрочни избори, информира македонският телевизионен канал  „Телма“ . \r\nСъединените щати поздравиха Харадинай за оставката му, сръбският президент Александър Вучич я нарече политически трик, но опозицията в Косово вече стяга редиците си и настоява за дата за предсрочни избори.  \r\nАлбин Курти, лидер на Движението за самоопределение, призова Демократичния съюз на Косово да се обединят. Той изключи възможността за техническо правителство и заяви, че опозицията няма да влезе в парламента за гласуване на нов премиер, докато няма дата за извънредни избори. \r\nСлед Харадинай и Якуп Красничи получи призовка от Специалния съд в Хага. Той е бивш председател на парламента в Косово и говорител на Армията за освобождение на Косово (АОК) през 1998-99 година. \r\nЗа Красничи \"истината е, че по време на войната в Косово Сърбия извърши геноцид и нейните чудовищни измислици за АОК ще се сринат  и справедливостта ще бъде възстановена\". Според него е ирония, че вместо Сърбия да бъде изправена пред правосъдието за престъпления срещу човечеството и геноцид, албанците трябва да се защитават от нейните фиктивни обвинения, казва Красничи. \r\n*** \r\n \r\n Русия заяви,че на борда на задържания от Иран танкер има трима руски моряци, предава  TACC .  \r\nРуските дипломати в Иран все още не са успели да установят контакт с тримата руски граждани на борда на танкера „Стена Имперо“, който беше задържан в Ормузкия пролив. \r\n\"На танкера наистина има трима руски граждани: двама втори механици и един електротехник. В момента всички членове на екипажа, 23 души, остават на борда на задържания кораб, докато не приключат съответните процедури, както се съобщава от иранската страна\", заявиха за ТАСС от руското посолство в Техеран. \r\n\"Все още не можем да се свържем с нашите граждани, но сме в контакт с иранската страна по този въпрос\", добавят от посолството. \r\n*** \r\n \r\n Индия заяви в събота, че е в контакт с Техеран, за да осигури освобождаването на 18 от нейните граждани, намиращи се на борда на танкер, плаващ под британски флаг, задържан от Иран в Ормузкия пролив, предава  AFP . Филипините също така заявиха, че ще поискат от Иран да освободи филипински член на екипажа. \r\nГоворителят на индийското външно министерство Равиш Кумар съобщи, че 18 индийски граждани работят на кораба и заяви, че Делхи е \"във връзка с правителството на Иран, за да осигури тяхното предсрочно освобождаване и репатриране\". \r\nТанкерът е задържан на пристанището на Бандар Абас заради нарушаване на \"международните морски правила\" след сблъсък с рибарска лодка, съобщиха иранските власти. \r\nФилипинското външно министерство каза, че на борда освен индийските моряци има един филипинец, трима руснаци и един латвиец. \r\n*** \r\n \r\n Активисти на украинското обществено движение \"Честно\" установиха скрита агитация в деня за размисъл в Киев и в други региони в Украйна преди извънредните избори за Върховната Рада, които ще се проведат на 21 юли, неделя, предава  ТACC .  \r\nДвижението „Честно” откри билбордове в Киев и регионите с реклами които не съдържат имената на партиите, но подсказват с лозунги и стилa на изпълнение за кои партии става дума, се казва в доклада. “Такава агитация, макар и да не нарушава изборното законодателство, се разглежда като скрита агитация. \r\nПо-специално, става дума за реклами, направени в стила на президентската кампания на Владимир Зеленски, която намеква за партията \"Слуга на народа\". Има билбордове, които приличат на кампанията на \"Европейската солидарност\" на бившия президент на Украйна Петро Порошенко. \r\nОсвен това бяха регистрирани много кампании за конкретни кандидати и партии, които бяха поставени в неподходящи за това места и все още не са отстранени, което също е нарушение. \r\nПо-рано в събота Комитетът на избирателите на Украйна докладва за масовите факти за нарушения на действащото законодателство в деня за размисъл преди извънредните парламентарни избори. \r\nГласуването на предсрочни парламентарни избори в Украйна ще се проведе в 199 избирателни райони по мажоритарно-пропорционален принцип. Според Централната избирателна комисия на изборите ще присъстват 1602 официални наблюдатели от международни организации и 117 от чужди страни, които ще наблюдават процеса на гласуване.", "date": "2019.07.20", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/20/2682330/nimh-utre-shte-e-predimno-slanchevo-s-maksimalni-temperaturi-mezhdu-30-i-35.html", "text": "През нощта ще е ясно и тихо. Утре ще е предимно слънчево, след обяд с временни увеличения на облачността. В Източна България ще духа слаб до умерен югоизточен вятър. Максималните температури ще са между 30° и 35°. Атмосферното налягане e по-високо от средното за месеца и ще остане без съществена промяна. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще е предимно слънчево. Ще духа слаб до умерен югоизточен вятър. Максималните температури ще са между 26° и 29°. Температурата на морската вода е 25-27°. Вълнението на морето ще бъде 1-2 бала. \r\nВ планините ще е предимно слънчево, около и след обяд с временни увеличения на облачността. Ще духа слаб до умерен северен вятър. Максимална температура на 1200 метра около 24°, на 2000 метра – около 16°. \r\nВ понеделник ще остане слънчево, около и след обяд – с купеста облачност, но без валежи. Температурите ще се повишат още малко. Във вторник и сряда отначало над Източна България, по-късно и в други райони из страната ще се развива купеста и купесто-дъждовна облачност. Ще има превалявания, придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, ще проникне сравнително хладен въздух.", "date": "2019.07.20", "title": "НИМХ: Утре ще е предимно слънчево с максимални температури между 30° и 35°"}
{"url": "http://www.focus-news.net/news/2019/07/20/2682331/predstoyashti-mezhdunarodni-sabitiya-za-20-yuli-agentsiya-fokus.html", "text": "*** \r\n  Предсрочни парламентарни избори в Украйна \r\n \r\n*** \r\n  Избори за Горна камара на парламента \r\n \r\n*** \r\n  Визита на престолонаследника на Абу Даби \r\n \r\n*** \r\n  Пореден антиправителствен протест \r\n \r\n*** \r\n  Тържествена церемония, отбелязваща 50 години от кацането на Луната \r\n \r\n*** \r\n  Визита на Майкъл Помпео \r\n \r\n*** \r\n  Визита на Майкъл Помпео", "date": "2019.07.20", "title": "Предстоящи международни събития за  20 юли  (Агенция \"Фокус\")"}
{"url": "http://www.focus-news.net/news/2019/07/20/2682332/shumen-priklyuchenetsat-tihomir-radev-preplava-dunav-i-sbadna-mechtata-si.html", "text": "Приключенецът Тихомир Радев успя да преплава с едноместен каяк река Дунав от извора й в Германия до делтата на реката и да акостира на българска земя в Черно море. Това съобщиха от  Община Шумен . Така той сбъдна мечтата си и повтори част от сюжета на романа „Дунавският лодкар“ на Жул Верн. За 37 дни по течението на реката шуменецът преплава маршрутът от 2500 км., като премина през Австрия, Словакия, Унгария, Сърбия, България и Румъния. Първоначално плаването трябваше да продължи до края на август, но приключенецът успя да съкрати с повече от месец предварителните си разчети. Вчера Тихомир се завърна у дома и бе посрещнат много емоционално, както повелява традицията – с питка и сол. Пред сградата на общината дойдоха и неговите близки, деца от скаутския клуб „Мадарски конник“ и много приятели, които го подкрепяха и споделяха емоциите по време на пътуването му. Зам.-кметът Найден Косев също посрещна Тишо и го поздрави за успеха. „Радвам се, че посрещаме Тихомир жив и здрав. Горд съм, че той успя да преодолее трудностите и препятствията, не се отказа да осъществи мечтата си и показа, че в нашия град има такива достойни хора“, обърна се към приключененцът Найден Косев. Той му връчи и специален плакет с герба на Шумен. Шуменецът благодари на всички за хубавите думи и за безрезервната подкрепа на своите близки и приятели, които повярваха в него. Той сподели, че е уморен и изтощен, но в същото време е и щастлив, защото е по-богат с една мечта, която е успял да сбъдне. По повод успешното си завръщане родителите на Тишо му подариха специална дърворезба, изработена от неговия баща. На нея пътешественикът е изобразен със своя каяк. Той получи и голяма торта, на която са изобразени моменти от приключението му. Тихомир също беше подготвил подарък за всички шуменци, който ще дари на Регионалната библиотека. Това е книга, която намерил в участъка на реката във Виена и в продължение на няколко дни я сушил на каяка си. „Тази книга има много сантиментална стойност за мен, защото тя се превърна в част от приключението ми. Ето защо съм решил да я даря на библиотеката, за да може всеки, който желае да я види и прочете“, сподели Тихомир и разкри, че възнамерява да опише своите преживявания по Дунав под формата на пътепис или книга, подобно на Жул Верн, който го е вдъхновил за това приключение. По време на пътешествието Тишо беше сам и разчиташе единствено на своята подготовка за оцеляване в екстремни ситуации. Използвал е храна, която сам си набавял от крайбрежието или реката, като купувал само питейна вода. Приключението е заснето с две камери, които бяха монтирани на лодката. Предстои да бъде сглобен и филм, запечатал пътешествието по Дунав.", "date": "2019.07.20", "title": "Шумен: Приключенецът Тихомир Радев преплава Дунав и сбъдна мечтата си"}
{"url": "http://www.focus-news.net/news/2019/07/20/2682333/kyustendil-s-822-000-leva-sa-namaleli-zadalzheniyata-na-obshtinskata-bolnitsa-v-dupnitsa.html", "text": "С 822 000 лева са намалели задълженията на общинската болница в Дупница. Това каза пред  Радио „Фокус” – Кюстендил  председателят на Общински съвет – Дупница Емил Гущеров. По думите му по време на провелото се днес заседание на местния парламент, е представен отчет за дейността на лечебното заведение от страна на прокуриста Мария Иванова. От отчета е видно, че средната брутна заплата на лекарите е 1 400 лева, а на медицинските сестри – 1 100 лева. От 300 души персоналът е редуциран до 210. Председателят на Общинския съвет Емил Гущеров призова колегите си да загърбят политиката, когато става въпрос за здравето на жителите на общината. „Прокуристът на общинската болница стъпи в длъжност на 23 януари 2018 година. Тогава задълженията бяха близо 2,4 млн. лева. По данните към края на месец май тази година задълженията са намалели с 800 000 лева. Това са цифри, а когато цифрите говорят – всички трябва да мълчим. Ако преди говорихме за спасението на общинската болница, сега говорим за стабилизация и за развитие”, каза Емил Гущеров. \r\nВенцеслав ИЛЧЕВ", "date": "2019.07.20", "title": "Кюстендил: С 822 000 лева са намалели задълженията на общинската болница в Дупница"}
{"url": "http://www.focus-news.net/news/2019/07/20/2682336/sport-viktoriya-tomova-se-klasira-na-finala-na-tenis-turnira-v-biarits.html", "text": "Тенис: Виктория Томова се класира за финал на турнира по тенис на червени кортове във френския град Биариц с награден фонд 80 хиляди долара.  На полуфинала българката, се наложи над водачката в схемата Вероника Сепеде от Парагвай с 2:6, 6:4, 6:0 за 1 час и 54 минути.  На финала Томова ще играе с победителката от мача Данка Ковинчич (Хърватия) -Джесика Понже (Франция).", "date": "2019.07.20", "title": "Спорт: Виктория Томова се класира на финала на тенис турнира в Биариц"}
{"url": "http://www.focus-news.net/news/2019/07/20/2682337/varna-arheolozi-prouchvat-nekropol-ot-14-ti-vek-v-krepostta-kastritsi-kray-grada.html", "text": "През този сезон, археолозите от Регионалния исторически музей във Варна ще фокусират проучванията си върху един некропол от 14-ти век в Крепостта „Кастрици“ в парка на Резиденция „Евксиноград“. Това каза в интервю за  Радио „Фокус“ – Варна  директорът на Регионалния исторически музей в града Игор Лазаренко. По думите му, гробовете от този период, особено на редовото население, са сравнително бедни, но очакванията са да бъдат изучени погребалните ритуали и практики, които са свързани с обезвреждане на покойниците. Директорът на Регионалния исторически музей посочи, че действително „Кастрици“ е място, което през годините се е доказало като обект, който дава интересни находки и голямо количество материал. По думите му, находките от там не са толкова атрактивни за широката публика, но са много интересни от гледна точка на науката. Той припомни, че през предишни сезони са открити няколко интересни паметници. Сред тях е една бронзова патрица – инструмент за изчукване в релеф от благороден метал с изображението на Свети Йоаким, която е отпечатана на корицата на археологическите отчети за миналата година, така наречените аори. „Беше намерен един много интересен конник – оловна плочка с изображение на конник в триумфална поза, който събуди доста спорове сред научните среди за това дали трябва да се регистрира в античността или в средновековието. Сам по себе си представлява изображение на владетел, най-вероятно от източен произход, тъй като позата на коня и цялата визия на конника насочват към Изток, отколкото към византийския кръг от паметници“, поясни Игор  Лазаренко. Той добави, че специално в тази крепост се откриват голям брой монети от деспот Дебор, които са отсечени в Калиакра. Откриват се и интересни татарски монети. „Изобщо, от гледна точка на нумизматиката, Крепостта „Кастрици“ е една еталонна крепост, която дава такъв материал, който нито един друг такъв обект по цялото българско Черноморие не е осигурявал за научни изследвания“, допълни директорът на РИМ  – Варна. По отношение на връзката на крепостта със село Кестрич, днешният квартал „Виница“, той обясни, че „Кастрици“ е изоставена в началото на 15-ти век. Напусната е организирано и няма никакви следи от разрушаване, но дали съвременното население на днешния квартал „Виница“ има нещо общо с населението, което я е обитавало, трудно може да се каже. \r\nЛазаренко информира също, че през това лято, археолози от Регионалния исторически музей ще проведат разкопки край Шкорпиловци, където на самия морски бряг се намират няколко паметника от различни епохи. Сред тях е и един вал, за който се предполага, че е старобългарски. Става въпрос за не особено голяма, но сравнително добре запазена крепост от ранновизантийската епоха. Правени са сондажни проучвания преди повече от 40 години, но мащабни разкопки с цел проучване не са провеждани. В близост има и раннохристиянска гробница, която преди години е била експонирана, но към момента е доста позанемарена. Игор Лазаренко посочи още, че в района има многобройни находки, които показват присъствието на хора от различни епохи, като се започне основно от предримската епоха и се стигне до ранно българско средновековие. Той уточни, че се откриват материали от почти всички исторически периоди. \r\nДиана СТОЕВА", "date": "2019.07.20", "title": "Варна: Археолози проучват некропол от 14-ти век в Крепостта „Кастрици“ край града"}
{"url": "http://www.focus-news.net/news/2019/07/20/2682338/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina-i-gkpp-kulata.html", "text": "Интензивен е трафикът на вход за леки автомобили на ГКПП „Калотина“ и ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.30 часа. Трафикът е интензивен на „Дунав мост 1“, „Кардам“, „Дуранкулак“ на вход и изход за леки автомобили. На ГКПП „Дунав мост 2“ и „Капитан Андреево“ е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.20", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“ и ГКПП „Кулата“"}
{"url": "http://www.focus-news.net/news/2019/07/20/2682318/tass-rusiya-zayaviche-na-borda-na-zadarzhaniya-ot-iran-tanker-ima-trima-ruski-moryatsi.html", "text": "Русия заяви,че на борда на задържания от Иран танкер има трима руски моряци, предава  TACC .  \r\nРуските дипломати в Иран все още не са успели да установят контакт с тримата руски граждани на борда на танкера „Стена Имперо“, който беше задържан в Ормузкия пролив. \r\n\"На танкера наистина има трима руски граждани: двама втори механици и един електротехник. В момента всички членове на екипажа, 23 души, остават на борда на задържания кораб, докато не приключат съответните процедури, както се съобщава от иранската страна\", заявиха за ТАСС от руското посолство в Техеран. \r\n\"Все още не можем да се свържем с нашите граждани, но сме в контакт с иранската страна по този въпрос\", добавят от посолството. \r\n \r\n  Юлиян Марков", "date": "2019.07.20", "title": "ТАСС: Русия заяви,че на борда на задържания от Иран танкер има трима руски моряци"}
{"url": "http://www.focus-news.net/news/2019/07/20/2682321/afp-indiya-poiska-ot-iran-da-osvobodi-neynite-grazhdani-namirashti-se-na-borda-na-zadarzhaniya-tanker.html", "text": "Индия заяви в събота, че е в контакт с Техеран, за да осигури освобождаването на 18 от нейните граждани, намиращи се на борда на танкер, плаващ под британски флаг, задържан от Иран в Ормузкия пролив, предава  AFP . Филипините също така заявиха, че ще поискат от Иран да освободи филипински член на екипажа. \r\nГоворителят на индийското външно министерство Равиш Кумар съобщи, че 18 индийски граждани работят на кораба и заяви, че Делхи е \"във връзка с правителството на Иран, за да осигури тяхното предсрочно освобождаване и репатриране\". \r\nТанкерът е задържан на пристанището на Бандар Абас заради нарушаване на \"международните морски правила\" след сблъсък с рибарска лодка, съобщиха иранските власти. \r\nФилипинското външно министерство каза, че на борда освен индийските моряци има един филипинец, трима руснаци и един латвиец. \r\n \r\n  Юлиян Марков", "date": "2019.07.20", "title": "AFP: Индия поиска от Иран да освободи нейните граждани, намиращи се на борда на задържания танкер"}
{"url": "http://www.focus-news.net/news/2019/07/20/2682340/stara-zagora-vazstanoveno-e-dvizhenieto-pri-km-18-na-am-maritsa-v-posoka-plovdiv.html", "text": "Възстановено е движението при км 18 на АМ \"Марица\" в посока Пловдив. Това съобщиха от пресцентъра на  Агенция \"Пътна инфраструктура\" .", "date": "2019.07.20", "title": "Стара Загора: Възстановено е движението при км 18 на АМ \"Марица\" в посока Пловдив"}
{"url": "http://www.focus-news.net/news/2019/07/20/2682342/hurriyet-turtsiya-otbelyazva-45-godini-ot-operatsiyata-v-severen-kipar.html", "text": "Турция отбелязва 45 години от операцията в Северен Кипър, пише турският вестник  Hurriyet  в материал, представен без редакторска намеса. \r\nТържествата по случай 45-та годишнина от започването на военната операция на Турция за защита на турското население в Кипър започнаха на острова на 20 юли. \r\nТурският вицепрезидент Фуат Октай и президентът на (непризнатата – бел. прев.) Турска република Северен Кипър (ТРСК) Мустафа Акънджъ положиха венец на мемориала на Ататюрк в крайбрежния град Гирне. \r\nПредставители на Турция, включително заместник-министърът на културата и туризма Сердар Шам, и от ТРСК, включително премиера на ТРСК Ерсин Татар, присъстваха на тържествата. \r\n„ТРСК продължава както усилията си за развитие, така и усилията си за поддържане на постоянен мир на острова, в съответствие с принципа на„ Ататюрк “„ Мир у дома, мир в света “, пише Аканджъ в паметната книга. \r\n\"Турският народ и турската република винаги ще подкрепят, както и до днес, кипърските турци, като равноправен собственик на острова, които заслужават свободно да поддържат своето съществуване на острова и които са неразделна част от нашия народ\", пише Октай в паметната книга. \r\nМеждувременно хиляди хора се събраха на зазоряване в Северен Кипър, за да отбележат 45-та годишнина от мирната операция. \r\nПремиерът на ТРСК Ерсин Татар и ветерани от мирната операция от 1974 г. заедно с огромен брой хора се събраха на плаж в северния Кипър, където турските сили са дебаркирали на острова в деня на операцията. \r\n\"Ние се събрахме тук, за да отпразнуваме свободата и мира, които дойдоха в зората на 20 юли, и да почетем загиналите и пострадалите в тази операция\", каза по време на събитието ръководителят на Организационния комитет Февзи Танпинар. \r\n\"Никога не забравяйте, че съдбата ви винаги ще зависи от нашата съдба на този остров. Забележете, че нашите свободи са неразривно свързани с вашата свобода. Никога не забравяйте, че мирът е единственият начин да живеете като добри съседи на този остров и да живеете\", каза Танпинар, обръщайки се към гръцката страна. \r\nТурската армия никога няма да се поколебае да предприеме същата стъпка, както преди 45 години \"ако това е необходимо за живота и сигурността на кипърските турци\", заяви турският президент на 20 юли. \r\n\"Турция стартира мирната операция в Кипър, за да защити правата и интересите на кипърските турци, които са равноправни собственици на острова,\" каза Реджеп Тайип Ердоган, цитиран от пресслужбата на президентството. \r\n\"Целият свят наблюдава нашата решимост. Никой не трябва да се съмнява, че героичната турска армия, която разглежда Северен Кипър като своя родина, няма да се поколебае да предприеме същата стъпка, както преди 45 години, ако е необходима за живота и сигурността на кипърските турци \", каза Ердоган. \r\nЕрдоган припомни, че военната операция през 1974 г. дойде след като всички дипломатически стъпки бяха изчерпани в съответствие с международното право и добави: \"Тези, които мислят, че богатството на острова и региона принадлежи само на тях ще бъдат изправени пред решимостта на Турция и кипърските турци. \" \r\nЕрдоган подчерта, че целта на Турция е справедливо и постоянно решение на острова и мир, а не създаването на напрежение в Източното Средиземноморие. \r\n\"Тези, които мечтаят да променят факта, че кипърските турци са неразделна част от турската нация, скоро ще осъзнаят, че това е напразно\", добави Ердоган. \r\n20 юли се отбелязва като Деня на мира и свободата в Турската република Северен Кипър Когато турската армия предприема мащабна военна намеса за защита на кипърските турци от насилието, обхванало острова през 1974 година. \r\nПрез 1974 г., след преврат, целящ анексирането на Кипър от страна на Гърция, Анкара трябваше да се намеси като гаранция. През 1983 г. се създава ТРСК. \r\nОт тогава се правят няколко опита за разрешаване на спора, всички завършващи с неуспех. Последният, проведен с участието на страните гаранти - Турция, Гърция и Великобритания, приключи през 2017 г. в Швейцария без успех. \r\nПрез 2004 г., на два референдума, планът на тогавашния генерален секретар на ООН Кофи Анан беше приет от кипърските турци, но отхвърлен от кипърските гърци. \r\nРазговорите тогава се съсредоточиха върху федерален модел, основан на политическото равенство на турската и гръцката страна, но отхвърлянето от страна на кипърските гърци на подобно решение, включително плана на Анан, доведе до появата на други модели. \r\nВ неотдавнашен доклад настоящият генерален секретар на ООН Антонио Гутериш каза също, че за урегулиране на острова може да са нужни \"нови идеи\". \r\n \r\n  Юлиян Марков", "date": "2019.07.20", "title": "Hurriyet: Турция отбелязва 45 години от операцията в Северен Кипър"}
{"url": "http://www.focus-news.net/news/2019/07/20/2682334/afp-velikobritaniya-e-izrazila-svoeto-krayno-razocharovanie-ot-iran-zaradi-zadarzhaniya-tanker.html", "text": "Британският външен министър Джереми Хънт каза, че е казал на иранския си колега в събота за \"крайното си разочарование\", след като Техеран задържа танкер, плаващ  под флага на Великобритания в Персийския залив, предава  AFP . \r\nВ социалната мрежа „Туитър“ Хънт написа, че е говорил с иранския външен министър Мохамад Джавад Зариф \"и е изразил крайно разочарование след уверенията на Иран от миналата събота, че Иран иска да де-ескалира ситуацията, а прави обратното.“ \r\n\"Това трябва да се отнася до действия, а не до думи, ако искаме да намерим общ път. Британското корабоплаване трябва и ще бъде защитено.\" \r\nВъншното министерство в Лондон съобщи, че е извикало в събота иранския шарже д‘афер. Дипломатът бе призован, след като европейските сили призоваха Иран да освободи петролния танкер „Стена Имперо“, който бе задържан в Ормузкия проток в петък. \r\n \r\n  Юлиян Марков", "date": "2019.07.20", "title": "AFP: Великобритания е изразила своето „крайно разочарование“ от Иран заради задържания танкер"}
{"url": "http://www.focus-news.net/news/2019/07/20/2682341/d-r-nikolay-boyadzhiev-arheolog-arheologicheskoto-prouchvane-na-momchilovata-krepost-shte-prodalzhi-prez-avgust.html", "text": "През това лято планираме да продължим археологическото проучване на „Момчиловата крепост“, който се намира край село Градът в община Смолян. Това каза за  Радио „Фокус“ – Смолян  д-р Николай Бояджиев – археолог в Регионален исторически музей „Стою Шишков“ в Смолян. По думите му крепостта е обект, който е проучван от дълги години и сега за трета поредна година, Министерството на културата е отпуснало 14 000 лв. целеви средства за провеждане на теренни археологически проучвания за продължаване на археологическото проучване на обекта. „Предвиждаме да работим в два сектора на крепостта. Да продължим разчистването на северната крепостна стена, която е започната през 2007 г и през различните години с прекъсване сме разкрили половината от трасето. В едната част от разкопките ще бъдат заложени двете лица на северната крепостна стена, за да завършим един цял сектор от нея. Освен това предвиждаме да разкрием част от западната крепостна стена – част от върха, който се вижда откъм Смолян в най-високата част на обекта. Проучването е предвидено да започне след средата на месец август и ще продължи 18 дни“, обясни д-р Бояджиев. \r\nТой-припомни, че преди да бъде построена „Момчиловата крепост“ на върха е функционирало скално светилище още от края на каменно-медната епоха – хелколита, това е края на 5-то хилядолетие преди Христа. След това светилището се е ползвало от траките. „Имаме данни за функциониране му през двата периода на желязната епоха. Крепостта като такава е построена през 6 век, като част от система крепости, които Византийската империя гради за защита на своите балкански владения от варварски нашествия от аварославяни от север. Като част от веригата другите такива крепости са „Калето“ край Кошница, „Калето“ край Девин, крепостта в местността „Торлука“ и други. Този първи ранновизантийски период продължава кратко и в края на 6 век „момчиловата крепост“ е била опожарена, след това е издигната наново през 11 век, когато Родопите отново влизат в пределите на Византия, и като такава функционира до османското нашествие през втората половина на 14 век“, разказа д-р Бояджиев. Той допълни, че на широката общественост е известно, че крепостта се свързва с името на Момчил, който владее района на Горното поречие на река Арда между 1343 и 1345 година и затова тя е запазила сред местното население топонима „Момчилова крепост“. \r\nПо-интензивните археологически  проучвания на крепостта продължават вече 12-та година с прекъсвания. Първият етап е от 2007 до 2010 г и вторият от 2017 до сега. Крепостта е атрактивен туристически обект и се посещава от много хора всяка година, като има ръст на туристите там и този обект се превърна в един от емблематичните за Смолянска община, каза още д-р Николай Бояджиев. \r\nНели ГЕРГЬОВСКА", "date": "2019.07.20", "title": "Д-р Николай Бояджиев, археолог: Археологическото проучване на „Момчиловата крепост“ ще продължи през август"}
{"url": "http://www.focus-news.net/news/2019/07/20/2682343/varna-nabirat-mladezhi-za-leten-mladezhki-forum-organiziran-ot-duhovno-prosvetniya-tsentar-sv-arhangel-mihail.html", "text": "Започна набирането на участници в четвъртото издание на Летния младежки форум, организирано от Духовно-просветен център „Св. Архангел Михаил” – Варна с благословението на Варненския и Великопреславски Митрополит Йоан. Поводът за този формат този път е 550-та годишнина от пренасяне на мощите на свети Йоан Рилски от Велико Търново в Рилския манастир. Това съобщават от  Варненската и Великопреславска митрополия . Тази година Летният младежки форум ще се проведе от 3-ти до 9-ти август под надслова „Част от цялото”. За няколко дни младежите ще бъдат част от живота на Църквата – в личен опит ще задълбочат своите познания за православната вяра и българската християнска история и култура. Програмата включва участие в три дни от поклоннически път „Рилският Чудотворец” (преходи през Рила и нощуване на палатки), посещение и поклонение в Рилския манастир, Троянския манастир, Гложенския манастир и манастирите в Арбанаси, участие в празничната Литургия на Преображение Господне, запознанства, срещи с интересни личности, беседи и обучения, водени от богослови, свещеници и психолози. Участници във форума могат да бъдат младежи на възраст от 13 до 18 години в добра физическа форма. Подборът на участниците в младежкия форум ще стане чрез конкурс за есе на тема „Какво се промени в мен през последната една година?“. Обемът на есето трябва да бъде в рамките на 2-3 стандартни печатни страници (30 реда по 60 знака). В края на есето трябва да са посочени трите имена на автора, възраст, клас, училище, адрес и телефон за връзка. Есетата трябва да бъдат изпратени до 21-ви юли в електронен вариант на адрес: arhangel.bg@abv.bg.", "date": "2019.07.20", "title": "Варна: Набират младежи за Летен младежки форум, организиран от Духовно-просветния център „Св. Архангел Михаил”"}
{"url": "http://www.focus-news.net/news/2019/07/20/2682345/kardzhali-zatvarya-se-za-pridvizhvane-i-parkirane-na-prevozni-sredstva-ul-makedoniya-ul-ivan-vazov-i-ul-belasitsa-v-uchastaka-na-kragovoto-krastovishte-na-pazara.html", "text": "Затваря се за придвижване и паркиране на превозни средства ул. „Македония”,  ул. „Иван Вазов” и  ул. „Беласица” в участъка на кръговото кръстовище на Пазара до 17.00 часа на 18 октомври. Това съобщиха за   Радио „Фокус”   от Дирекция \"Архитектура, строителство и устройство на територията\" в община Кърджали. Ограничението ще бъде поетапно и е във връзка с изпълнение на строителни работи на обект: ”Ремонт и реконструкция на улична мрежа и въвеждане на енергоспестяващо  осветление в стара градска част, включващо площад „Хаджи Димитър”, ул. „Иван Вазов”, ул. „Климент Охридски” и ул.”Добруджа”. Общината информира, че трафикът в участъка на кръговото кръстовище на пл. „Хаджи Димитър” ще се извършва в свободното платно, което  ще се промени в двупосочен режим на  движение. Необходимо е водачите да спазват  временната сигнализация  за движение при преминаване през участъка. Ще бъде подменено улично осветление и ще бъдат реновирани тротоарите и реконструирани уличните платна, премахват се паветата и ще се направи вертикална планировка на улиците, за да може да се за отводнява голямото открито пространство на площада и улиците, които под наклон излизат на него. На ул. \"Добруджа\" ще бъде оформена велоалея. Съгласно работния проект площад \"Хаджи Димитър\" ще бъде реконструиран изцяло. Ще се оформи кръгово кръстовище и ще се осигури достъп на хора с увреждания с поставяне на тактилни плочи и подходящо регулиране на нивата на бордюрите, тротоарите и подстъпите към пресечките. Над 5 милиона лева ще бъдат вложени в проекта за ремонт и рехабилитация на улици и тротоари в тази стара градска част на Кърджали. \r\nДарина ДЕЕНИЧИНА", "date": "2019.07.20", "title": "Кърджали: Затваря се за придвижване и паркиране на превозни средства ул. ”Македония”,  ул. „Иван Вазов” и  ул. „Беласица” в участъка на кръговото кръстовище на Пазара"}
{"url": "http://www.focus-news.net/news/2019/07/20/2682346/tass-telefonen-terorist-e-saobshtil-za-bomba-v-samolet-v-belgrad-zaradi-simpatii-kam-styuardesa.html", "text": "Сръбски телефонен терорист, който беше задържан за фалшив сигнал за бомба на самолет на Луфтханза по линията от Белград до Франкфурт на 18 юли, е извършил престъплението поради чувства към стюардеса от този полет, съобщи сръбската национална телевизия, цитирана от  TACC . \r\nТой е задържан за 30 дни. На 65-годишния сърбин е повдигнато обвинение за действия, предизвикващи паника и безредици“. Обвиненият може да получи наказание до 1 година затвор или сериозна глоба. \r\nПо време на разпитите задържаният е признал, че докато се е разхождал в парк в Белград, той срещнал две момичета, които се оказали стюардеси от самолет на Луфтханза. Тъй като \"той наистина харесал\" едната от тях, поканил момичетата на вечеря. Стюардесите отказали поканата, но мъжът все пак решил да демонстрира чувствата си. \r\nСлед като мъжът не можал да я открие цял ден в хотела, където е отседнала, той се обадил на летището „Никола Тесла“ и съобщил за бомба в самолета, за да не позволи на стюардесата да излети, като се обадил от телефон в апартамент на свой приятел. В резултат на това полетът е закъснял с повече от шест часа, пътниците са евакуирани от самолета, а самият самолет е бил изтеглен  на три километра от летището, където е бил претърсен внимателно. Пресслужбата на летището отбеляза, че работата на летището не е спирана и „всички други полети са извършени по график“. \r\n \r\n  Юлиян Марков", "date": "2019.07.20", "title": "ТАСС: Телефонен терорист е съобщил за бомба в самолет в Белград заради симпатии към стюардеса"}
{"url": "http://www.focus-news.net/news/2019/07/20/2682349/pavlin-kosev-asotsiatsiya-na-hotelierite-i-restorantyorite-varna-hotelierite-sravnyavat-2019-g-s-minalata-kogato-imashe-seriozen-napliv-ot-turisti-zaradi-problemite-v-turtsiya-i-egipet.html", "text": "Хотелиерите сравняват 2019 г. с миналата, когато имаше сериозен наплив от туристи заради проблемите в Турция и Египет. Това коментира в интервю за  Радио „Фокус“ – Варна  Павлин Косев, председател на Асоциацията на хотелиерите и ресторантьорите във Варна. По думите му, проблемите в съседна Гърция тази година не са повод за радост в бранша дори и това да доведе до ръст при резервациите в България. „Твърде неморално и непрофесионално е да чакаме да се случат лоши работи в съседни държави, че да имаме покачване на туристопотока. Така или иначе свидетели сме на доста инциденти и доста лоши неща, които се случват за жалост в световен мащаб. Една такава неприятна ситуация дава отражение не само на туристическия бранш, дава отражение и на цялата икономика на държавата и на района, където се е случило“, заяви Павлин Косев. Според него именно поради тези причините търсенето през 2018 г. е било нетипично високо за страната и тази година туристическия бранш има същите очаквания. „Доста от хотелиерите сравняват тази година с миналата, което до някаква степен не е много коректно, предвид това, че миналата година бих я нарекъл форсмажорна предвид свръх високото търсене, което имаше от страна на туристите по обясними причини“, каза още Павлин Косев. На въпроса дали има отлив на конкретна група туристи, Павлин Косев отговори, че той е сериозен при посетителите от Германия, който обаче не е толкова сериозен проблем за градските хотели. „По принцип германските туристи са предимно ваканционни туристи. Така, че от там имаме отлив, но той е твърде незначителен и по никакъв начин не ни влияе на работата“, отбеляза още той. По думите му, традиционно Северното Черноморие посещават голям брой туристи от държавите-съседки поради голямата близост. И тази година най-много са румънските такива. „Колкото и скандално да звучи след всички лоши неща, които се говорят за туризма, искам да ви кажа, че Варна има доста туристи и доста гости я предпочитат. И тя става все по-красива от ден на ден“, посочи Павлин Косев. Според него, въпреки по-малкия брой резервации, на този етап хотелиерите имат печалба заради повишаването на цените спрямо миналата година. \r\nБояна АТАНАСОВА", "date": "2019.07.20", "title": "Павлин Косев, Асоциация на хотелиерите и ресторантьорите – Варна: Хотелиерите сравняват 2019 г. с миналата, когато имаше сериозен наплив от туристи заради проблемите в Турция и Египет"}
{"url": "http://www.focus-news.net/news/2019/07/20/2682344/sport-svetla-zgurova-e-svetoven-shampion-po-moderen-petoboy-pri-devoykite.html", "text": "Лека атлетика: Светла Згурова е световен шампион по модерен петобой при девойките до 17 години на световното първенство за тази възрастова група в София. Тя е първият световен шампион в историята на българския модерен петобой. Светла Згурова спечели световната титла в конкуренцията на още 35 атлетки на базата на националната спортна академия в София. Другата българка Виктория Стоянова се класира 27-ма.", "date": "2019.07.20", "title": "Спорт: Светла Згурова е световен шампион по модерен петобой при девойките"}
{"url": "http://www.focus-news.net/news/2019/07/20/2682347/pazardzhik-tsentarat-za-psihichno-zdrave-chovekolyubie-provede-vatreshen-shahturnir.html", "text": "Центърът за психично здраве „Човеколюбие” в Пазарджик проведе Вътрешен шахтурнир, посветен на Международния ден на шахмата и в памет на Мирослав Тодоров – приятел и съмишленик на каузата за психично здраве. Това съобщи за  Радио „Фокус“ – Пазарджик  Анна Тилова ,експерт в неправителствената организация. Събитието се проведе в сградата на Център „Човеколюбие”. Участваха 11 шахматисти. „Право на участие имаха членовете на Шахматен клуб „Човеколюбие”, които играят цели партии, познават фигурите и правилата за движението им. Игра се по Швейцарската система в пет кръга. Съдия на турнира беше Илия Гергинчев – помощник-треньор в клуба по шах. Състезателите демонстрираха добри шахматни умения, дисциплина и висок спортен дух. В почивката присъстващите получиха обяд, приготвен от членовете на клуб „Вкусно” – програма за рехабилитация на битови умения“, уточни Тилова. Тя допълни, че турнирът приключи с награждаване и споделяне на преживявания от  участниците, като беше направен паралел между шаха и живота. Първите трима получиха парична награда, а всички състезатели и съдията на турнира – романи от „Златната колекция на 20 в.”. \r\nАлбена ЖИЛЕКОВА", "date": "2019.07.20", "title": "Пазарджик: Центърът за психично здраве „Човеколюбие” проведе Вътрешен шахтурнир"}
{"url": "http://www.focus-news.net/news/2019/07/20/2682350/plovdiv-pevetsat-orlin-pavlov-shte-iznese-plavasht-kontsert-na-grebnata-baza.html", "text": "Певецът Орлин Павлов ще изнесе плаващ концерт на Гребната база в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Концертът ще се състои на 28 август, като това ще бъде първото по рода си събитие на вода в България, разполагащо със специално изградена за случая сцена от плаващи понтони. На сцената заедно с Орлин Павлов ще се качат някои от любимите български изпълнители – Белослава, Любо Киров, Графа и Бобо. \r\nКонцертът е част от програмата на „Пловдив – Европейска столица на културата 2019” и ще бъде напълно безплатен за всички, които искат да бъдат част от невероятното изживяване. Публиката на плаващия концерт ще стане пряк участник и във филма „Завръщане”, който също е част от програмата за 2019-та. Докато тече концертът, в реално време ще се заснеме финалната сцена на най-новия филм на Ники Илиев, в който Орлин играе ролята на един от тримата приятели, които се прибират в родния си град Пловдив, за да спасят от разруха къщата от детството на свой приятел. Романтичната комедия е посветена на Пловдив и е за ценностната ни система, за запазените традиции и мотив за всички, които искат да се върнат към корените си.", "date": "2019.07.20", "title": "Пловдив: Певецът Орлин Павлов ще изнесе плаващ концерт на Гребната база"}
{"url": "http://www.focus-news.net/news/2019/07/20/2682348/the-hill-imigrantite-sa-na-raba-zaradi-strah-ot-deportatsiya.html", "text": "Имигрантските общности в страната са на ръба, макар че масовите операции за депортиране, обещани от президента Тръмп, не се осъществиха в последните дни, пише американският вестник  The Hill . \r\nТръмп твърди, че акциите са били „много успешни“ и са останали извън полезрението на обществеността. Защитниците на имиграцията заявиха, че не са видели доказателства за обхвата на тези акции, а експертите се съмняват , че президентът може да е възпрепятствал усилията, като е говорил публично за предстоящите акции. \r\nОрганизациите за застъпничество призовават онези, които могат да бъдат обект на операцията , да останат бдителни, като предупреждават, че тя може да продължи и през следващите дни, седмици или месеци. \r\n\"Мисля, че тази заплаха все още съществува и нямам доверие в тази администрация\", каза Серхио Гонзалес, заместник-директор на Имиграционния център. \"Хората все още живеят така, сякаш това може да се случи във всеки един момент.\" \r\nГрупите за застъпничество за имиграцията и местните служители се подготвиха за акциите в най-малко 10 големи града и хиляди лица със заповеди за депортиране, след като Тръмп заяви, че те ще започнат миналата неделя. \r\nВ дните след това имиграционната служба извърши дейности по принудително изпълнение в Ню Йорк, Орегон, Денвър и другаде. Гонзалес каза, че е чувал за случаите, в които лица и членовете на семейството са отвеждани от имиграционните власти, но не е ясно дали това не е част от редовните усилия за прилагане на закона. \r\nНо операцията, която мнозина очакваха, така и не се случи. \r\nДжон Сандвег, който изпълняваше длъжността директор на Имиграционно-митническата агенция в администрацията на Обама, каза, че смята, че има необосновано очакване за обхвата на операцията. Той отбеляза, че Агенцията не разполага с ресурси за обхващане на хиляди имигранти, които Тръмп е обещал, че ще бъдат обхванати в координирана операция. \r\n\"Тази операция няма как да бъде това, в което мисля, че медиите и застъпниците и може би дори президентът смяташе, че ще се превърне – хиляди агенти на имиграционните служби да гъмжат по улиците на Америка\", каза Сандвег. \"Обхватът ще е много по-малък, отколкото хората очакват.\" \r\n \r\n  Юлиян Марков", "date": "2019.07.20", "title": "The Hill: Имигрантите са на ръба заради страх от депортация"}
{"url": "http://www.focus-news.net/news/2019/07/20/2682351/sport-tsska-zagubi-ot-cherno-more-u-doma-s-13.html", "text": "Футбол: Отборът на ЦСКА загуби от Черно море у дома с 1:3 след голове на Иса и два на Родриго Енрике, единият от които от дузпа за гостите и попадение на Тони Уот за домакините от ЦСКА. Гостите завършиха мача с човек по-малко, след като Виктор Попов бе изгонен в 88-ата минута за втори жълт картон.  \r\nВ 21:00 часа започва мачът Берое – Лудогорец в Стара Загора, а Камбуров е оставен на резервната скамейка.", "date": "2019.07.20", "title": "Спорт: ЦСКА загуби от Черно море у дома с 1:3"}
{"url": "http://www.focus-news.net/news/2019/07/20/2682339/tass-spored-iran-zadarzhaniyat-tanker-e-bil-saprovozhdan-ot-britanski-voenen-korab.html", "text": "Танкерът, задържан от Иран, плаващ под британски флаг е бил придружаван от  британски военен кораб, който е възпрепятствал действията на иранската страна, предава  TACC , цитирайки телевизионния канал Al Arabiya, позовавайки се на изявленията на представителя на Корпуса на гвардейците на ислямската революция (елитните части на иранските въоръжени сили). \r\nСпоред  информацията „британският военен кораб е придружавал танкера и се опитал да предотврати задържането му.\" \r\n \r\n  Юлиян Марков", "date": "2019.07.20", "title": "ТАСС: Според Иран задържаният танкер е бил съпровождан от британски военен кораб"}
{"url": "http://www.focus-news.net/news/2019/07/20/2682354/kyustendil-dvusedmichna-kampaniya-za-kastratsiya-vaksinatsiya-i-obezparazityavane-na-bezstopanstveni-kucheta-i-kotki-zapochna-v-grada.html", "text": "Двуседмична кампания за кастрация, ваксинация и обезпаразитяване на безстопанствени кучета и котки започна в Кюстендил. Това съобщи за  Радио „Фокус” – Кюстендил  Петър Велков, отговорник за общинския приют за безпризорни кучета в Кюстендил.  Кампанията е поредното съвместно усилие на Община Кюстендил и на „Четири лапи“ за намаляване на популацията от улични животни по хуманен и ефективен начин. Екип от двама ветеринарни лекари, един ветеринарен техник и двама хващачи на животни ще работи в общинския приют на областния град, като усилията на неправителствената организация ще бъдат насочени към животните в селата около града и в индустриалната зона. Предвижда се да бъдат обработени около 200 кучета и 50 котки. Община Кюстендил вече прие и нова общинска програма, която е синхронизирана с Националната програма за овладяване популацията на безстопанствените кучета на територията на Република България от месец март 2019 година. \r\nВенцеслав ИЛЧЕВ", "date": "2019.07.20", "title": "Кюстендил: Двуседмична кампания за кастрация, ваксинация и обезпаразитяване на безстопанствени кучета и котки започна в града"}
{"url": "http://www.focus-news.net/news/2019/07/20/2682352/montana-279-000-leva-poluchi-bolnitsata-v-berkovitsa-ot-ministerstvoto-na-zdraveopazvaneto.html", "text": "279 000 лева получи болницата в Берковица от Министерството на здравеопазването, съобщиха за  Радио „Фокус“ – Видин  от лечебното заведение. Допълнителната субсидия е изплатена за отдалечени и труднодостъпни болници по Наредба 3/2019 г. \r\nС отпусната сума берковската болница ще може да финансира както дейности по оказване на спешна медицинска помощ, така и дейности, попадащи извън обхвата на задължителното здравно осигуряване. \r\nВ резултат на  установеното добро партньорство с Министерството на здравеопазването, през последната година значително беше увеличен ресурса, който получават общинските болници за дейността им  в  труднодостъпни населени места и в  отдалечени райони. През настоящата година по предложение на Управителния съвет на НСОРБ и проявеното разбиране от страна на министъра на здравеопазването беше разширена финансовата подкрепа за берковската болница.", "date": "2019.07.20", "title": "Монтана: 279 000 лева получи болницата в Берковица от Министерството на здравеопазването"}
{"url": "http://www.focus-news.net/news/2019/07/20/2682355/tv-21-makedoniya-proektozakonat-za-prokuraturata-e-gotov.html", "text": "Министерството на правосъдието е изготвило нов законопроект за прокуратурата, в който обединява Специализираната прокуратура и Прокуратурата за борба с организираната престъпност и корупцията в : \"Прокуратура за преследване на престъпления и корупция във властта\". Министерството на правосъдието заяви, че новата прокуратура ще продължи делата на Специализираната прокуратура, информира македонският телевизионен канал  „ТВ 21“ . \r\n„Компетенциите на двете съществуващи прокуратури се прехвърлят към новосъздадената прокуратура, която продължава да ръководи започнатото производство във фазата, в която го е заварила. В същото време е осигурена приемственост: прокурорите и следователите, които са работили досега, ще продължат да работят в тази прокуратура - казват от Министерството на правосъдието. \r\nПредложението Вилма Русковска да оглави новата прокуратура, не е приемливо за опозиционната ВМРО-ДПМНЕ. \r\nРусковска в предаване по Канал 77 заяви, че е изненадана от предложението тя да застане начело на новата прокуратура. \r\nЗаев смята, че за този законопроект ще бъде осигурено необходимото мнозинство от две трети, а сегашната работа на Специализираната прокуратура ще бъде запазена. Според Демократичния съюз за интеграция предложението на Заев е добра основа и истинска посока за трайно решение на институционализирането на борбата с престъпността и корупцията. Двете опозиционни албански партии заявиха пред „ТВ 21“ , че новият законопроект ще бъде разгледан в партийните органи и след това ще излязат с официална позиция. \r\n \r\n  Юлиян Марков", "date": "2019.07.20", "title": "„ТВ 21“ (Македония): Проектозаконът за Прокуратурата е готов"}
{"url": "http://www.focus-news.net/news/2019/07/20/2682358/varna-s-162-e-namalyal-broyat-na-noshtuvkite-vav-oblastta-prez-may-2019-g-spryamo-predhodnata-godina.html", "text": "С 16.2% е намалял броят на нощувките във Варненско през май 2019 г. спрямо предходната година. Това показват данни на  Териториално статистическо бюро – Североизток . Общият брой на нощувките в областта във всички места за настаняване, регистрирани през май 2019 г., е 308.6 хил., като най-голямо намаление на нощувките (с 20.1%) се наблюдава в хотелите с 4 и 5 звезди. От общият брой нощувки 67.8 хил. са от български граждани, а 240.8 хил. – от чужденци.  През май 2019 г. в хотелите с 4 и 5 звезди са реализирани 84.9% от общия брой нощувки на чужди граждани и 49.3% – на българи. В местата за настаняване с 3 звезди са осъществени 27.4% от нощувките на български граждани и 8.6% – на чужденци, докато в останалите места за настаняване с 1 и 2 звезди) те са съответно 23.3 и 6.5%.  През май 2019 г. в област Варна са функционирали 259 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 21.4 хил., а на леглата – 49.4 хиляди. В сравнение с май 2018 г. общият брой на местата за настаняване, функционирали през периода, остава непроменен, а броят на леглата в тях намалява с 0.7%. \r\nДанни отново на Териториалното статистическо бюро – Североизток показват, че 76.5 хиляди германски туристи са пренощували в Област Варна през месец май. Туристите от Румъния са 41.5 хил., от Полша – 23.9 хил., от Обединеното кралство – 17.0 хил. и от Франция – 16.7 хил. нощувки. Броят на пренощувалите лица в местата за настаняване в областта през май 2019 г. намалява с 8.7% в сравнение със същия месец на 2018 г. и достигат 94.1 хиляди. От всички пренощували лица 35.7% са българи, като по-голяма част от тях (48.4%) са нощували в хотелите с 4 и 5 звезди и са реализирали средно по 2.1 нощувки. Пренощувалите чужденци са 60.5 хил., като най-висок e делът на гостите от Румъния – 29.4%, след тях се нареждат тези от Германия – с 22.5%, от Полша и Франция – с по 7.3%. Хотелите с 4 и 5 звезди са предпочитани от 82.9% от чуждите граждани, като средният брой реализирани нощувки в тях е 4.1. \r\nОбщата заетост на леглата в местата за настаняване в областта през май 2019 г. е 21.7%, като тя е най-висока в хотелите с 4 и 5 звезди – 25.2%, следвана от местата за настаняване с 3 звезди – 15.2% и в местата за настаняване с 1 и 2 звезди – 14.1%. В сравнение със същия месец на предходната година заетостта на леглата намалява с 4.1 процентни пункта. Приходите от нощувки през май 2019 г. в област Варна достигат 15.3 млн. лв., или с 10.7% по-малко в сравнение с май 2018 година. Регистрирано е намаление на приходите от чужди граждани със 17.5%, докато тези от български граждани се увеличават с 28.1%.", "date": "2019.07.20", "title": "Варна: С 16.2% е намалял броят на нощувките във областта през май 2019 г. спрямо предходната година"}
{"url": "http://www.focus-news.net/news/2019/07/20/2682357/sport-tibo-pino-specheli-14-iya-etap-na-tur-dyo-frans.html", "text": "Колоездене: Тибо Пино спечели 14-ия етап от колоездачната обиколка на Франция. Представителят на домакините измина 117.5 километра в планинския етап за 3:10:20 часа, записвайки общо третата си етапна победа по време на Тур дьо Франс. \r\nВ генералното класиране продължава да води Жулиан Алафилип с общо време 56.11:29 часа, пред Герайнт Томас, който изостава на 2.02 минути след временния лидер. В неделя ще се проведе 15-ият етап от състезанието, 185 километра между Лиму и Прат д'Албис.", "date": "2019.07.20", "title": "Спорт: Тибо Пино спечели 14-ия етап на Тур дьо Франс"}
{"url": "http://www.focus-news.net/news/2019/07/20/2682356/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina.html", "text": "Интензивен е трафикът на вход за леки автомобили на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 21.00 часа. Трафикът е интензивен на „Дунав мост 2“, „Капитан Андреево“ е интензивен на изход за товарни автомобили. На границата със Северна Македония и Гърция трафикът е нормален на всички гранични контролно-пропускателни пунктове.", "date": "2019.07.20", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“"}
{"url": "http://www.focus-news.net/news/2019/07/20/2682359/prof-kostadin-dinchev-v-proekta-obredna-kultura-ot-regiona-na-brezhani-nasledstvo-i-savremennost-tryabva-da-se-nablegne-na-prouchvaneto-na-magicheskata-harakteristika-na-obredite.html", "text": "В проекта „Обредна култура от региона на Брежани – наследство и съвременност“ трябва да се наблегне на проучването на магическата характеристика на обредите. Това каза за  Радио „Фокус“ – Пирин  проф. Костадин Динчев, фолклорист и научен ръководител на проекта „Обредна култура от региона на Брежани – наследство и съвременност“. „Също така трябва да се разгледа култа към починалите – мъртвите пра-родители, съчетано с продуциращите предпази и умилостивителните действия, защото както е известно те представляват преход от едно към друго състояние в природата, социума и човека“, каза още проф. Динчев. По думите му от една страна календарните обредности ще акцентират върху природните дадености и човека в тях, а семейната обредност ще разгледа човешката общност – малката селищна, родова и  другите общности. „Всичко това ще се види при есенно – зимните обичаи, в които основен акцент се поставя върху посевите, семейството и децата. При пролетно-летните обреди пък ще видим маркиране на плодовитостта, която ще осигури добруване и щастие“, заяви проф. Динчев. Той обясни, че и календарната, и семейната насоченост на проекта са важни. „Ще посъветвам екипите, които ще работят по проекта да обърнат внимание и на поменалните обреди, които са важни и най-точно се описват с често повтаряната мисъл: „Живите затварят очите на мъртвите, а мъртвите „отварят очите“ на живите“ – да погледнат живота и да му се радват докато го имат, но и да го пазят“, допълни проф. Динчев. Той добави, че  последния акцент ще бъде препратки към нашето динамично и глобализиращо се време, при което трудно оцеляват доста календарни обреди и празници или силно се модифицират, а някои се изпразват от тяхното съдържание. „Еволюцията е етап от цялата традиционна култура, затова еволюира и самата обредност. Пример може да видим в традиционните сватби, които са силно моделирани, но все още на места може да се види наличието на стари обреди и именно такива неща ще търсят нашите изследователи на брежанската обредна култура“, обясни проф. Динчев. \r\nЛивия НИНОВА", "date": "2019.07.20", "title": "Проф. Костадин Динчев: В проекта „Обредна култура от региона на Брежани – наследство и съвременност“ трябва да се наблегне на проучването на магическата характеристика на обредите"}
{"url": "http://www.focus-news.net/news/2019/07/20/2682360/haskovo-65-dvoyki-sa-sklyuchili-brak-na-front-ofis.html", "text": "65 двойки в Хасково са сключили  брак на фронт офис т.н. брак „на гише“. Това съобщи за  Радио \"Фокус\"  Нанка Кузева гл. експерт в Дирекция \"Хуманитарни дейности и обслужване на населението\" в Община Хасково.  От 200 брака за първите 6 месеца на годината, 65 младоженци са положили подписи без сватбена церемония, а само със свидетели пред служител на общината с компютър на фронт офис, цената, която са платили е 20 лв. Този вид брачен акт може да се осъществи само през седмицата от понеделник до петък, в обичайното работно време на службата. От общо 110 брака, само 26 са станали с тържествен ритуал и 9 на мястото на провеждане на сватбата, т.н. изнесен ритуал. Тук се включват и бракове, които са били сключени в чужбина и за които се изисква регистрация на брака и в общината, в която един от младоженците има постоянно жителство, като се издава съответният документ. Церемонията с тържествен ритуал в зала е струвал 104 лв. на новите семейства, за извършване на класически ритуал на място, избрано от младоженците, след спазване на определена процедура се плаща 213 лв. В Ритуалната Зала \"Младежки център\" към общината се извършват класически ритуал на сватбено тържество в делнични дни и класически ритуал на сватбено тържество в почивни и празнични дни.  \r\nДарина ДЕЕНИЧИНА", "date": "2019.07.20", "title": "Хасково: 65 двойки са сключили  брак на фронт офис"}
{"url": "http://www.focus-news.net/news/2019/07/20/2682362/varna-25-mladezhi-uchastvat-v-mladezhko-prostranstvo-za-predpriemachestvo-i-ekologiya.html", "text": "25 младежи участват в “Младежко пространство за предприемачество и екология” във Варна. Това съобщи в интервю за  Радио „Фокус“ – Варна  организаторът събития и кампании в Карин дом и координатор на проекта – Румяна Петрова. Тя обясни, че идеята на инициативата е да събере на едно място активни млади хора, като да им предостави знанията и уменията да решават социални и екологични проекти. „Проекта идентифицира проблеми, свързани с недостатъчно добре функциониращата връзка между  неформално образование, пазара на труда, високия дял на неактивни младежи, липса на поле за реализиране на предприемачество, липса на достатъчно надграждащи знания и умения в тази посока и най-вече нужда от повече мерки за подпомагане на предприемачеството сред младежите. Много нашумял проблем е и природосъобразния начин на живот и опазването на околната среда – защо е необходимо, как можем да го правим в ежедневието си,как да бъдем по активни и интересуващи се“, обясни Румяна Петрова. Като част от дейността на проекта в Карин дом вече са проведени два тренинга, съобщи Румяна Петрова. По време на първия са дискутирани теми за устойчиво развитие, градска среда и околна среда. Темата на втория тренинг в бил „Социално включване“, като в него са взели участие хора и младежи със специални потребности, особено с постижения в спорта, музиката и театъра. Следващата фаза е под формата на практически работилници. „Следващата тема, която е и първата практическа работилница е да си създадем пространство, тъй като младите хора аз лично също бих предпочела всичко да се случва навън, на открито, сред природата, на чисти въздух, сред слънчевите лъчи. Изключително стимулираща и креативна среда е това да бъдеш на открито. И целта е да се създаде такова пространство навън. Пространство, което е адаптирано за нуждите на младите хора, да има подходящите мебели съоръжения, материали, които да стимулират у тях обсъждането на важни идеи, които да стимулират мисленето аут сайт дъ бокс“, разказа Румяна Петрова. Тя обясни, че финалната фаза на проекта се състои в реализирането на собствени мини-проекти от страна на участниците, като те могат да бъдат информационни, благотворителни, доброволчески, образователни, спортни, фондонабиращи и други. Единственото условие е те да бъдат с фокус върху хора и младежи със специални потребности. В края на дейността през месец септември, всички участници ще получат сертификати за успешно завършеното обучение. \r\nБояна АТАНАСОВА", "date": "2019.07.20", "title": "Варна: 25 младежи участват в “Младежко пространство за предприемачество и екология”"}
{"url": "http://www.focus-news.net/news/2019/07/20/2682361/the-times-of-israel-hizbiulla-se-gotvi-za-voyna-s-izrael.html", "text": "На фона на увеличаващото се напрежение в Персийския залив през уикенда след задържането от Иран на британски танкер, няколко командири на ливанска терористична група „Хизбулла“, финансирана от Иран, заявиха, че са разположили сили за възможна война с Израел, предупреждавайки, че нарастващият натиск от санкции срещу Техеран може да „предизвика такъв конфликт по-скоро по-рано, отколкото по-късно“, пише израелското англоезично издание  The Times of Israel \r\nКомандири от организацията коментираха в материал, публикуван в петък, че техните сили се готвят за война както на границата между Ливан и Сирия, така и на границата с Израел. \r\n\"Този път ние ще изстреляме първия изстрел\", каза \"Самир\", идентифициран като офицер от „Хизбулла“, командващ 800 бойци на границата с Израел. Той не даде истинското си име, тъй като не му е позволено да говори с медиите. \"Сега санкциите ни подготвят за действия на израелския фронт\", каза той пред изданието. \r\nВтората Ливанска война от 2006 г. започна, след като „Хизбулла“ започна с изненадващо нападение над патрул на израелските сили за отбрана на северната граница през юли същата година, убивайки трима израелски войници. \r\nСамир каза, че \"Хизбулла\" е искала да отвори нов фронт с Израел, но Асад ги е спрял. \r\n\"Нашето желание преди войната в Сирия беше да отворим фронт на Голанските възвишения, но сирийското правителство постави червена линия\", каза командирът, говорейки за ограниченията на Асад върху операциите на „Хизбулла“ на нейна територия. \"Сега няма червени линии\". \r\nСамир посочи, че нов конфликт с Израел няма да бъде „нищо подобно на тези преди това.“ И той каза, че „Хизбулла“ може да се разгърне, ако Иран бъде поставен в ъгъла. \r\n\"Ако някоя ракета удари Иран, ще бъде все едно, че я изстрелял Израел\", каза той. \r\nСамир заяви, че наказателните мерки срещу Иран се усещат от терористичната група, тъй като Техеран намалява финансовата подкрепа и се намаляват заплатите за бойците на „Хизбулла“. \r\nПо време на 34-дневната война от 2006 година хиляди ракети бяха изстреляни срещу  северните региони на Израел и отнеха живота на 160 израелци, повечето от които войници, и близо 1200 ливанци, включително няколко стотици бойци от \"Хизбулла\", според израелската армия. \r\nВ 13-те години след тази лятна война Израел многократно обвини „Хизбулла“ в нарушение на резолюция 1701 на ООН, която сложи край на войната. През юни ръководителят на Северно командване на Израелската армия, генерал-майор Амир Барам, заплаши с явни и тайни действия срещу „Хизбулла“ и Ливан, в отговор на усилията да се изгради терористична инфраструктура по границата. \r\n\"Хизбулла\", каза Барам, \"изгражда инфраструктура в селата точно тук през границата и се опитва да ни заплашва с атакуващи сили.\" \r\nНапрежението между Иран и Запада ескалира през последните месеци на фона на задълбочаващото се противопоставяне между Ислямската република и Съединените щати за ядрената програма на Техеран, с поредица от инциденти, включващи танкери и безпилотни самолети. \r\n \r\n  Юлиян Марков", "date": "2019.07.20", "title": "The Times of Israel: „Хизбиулла“ се готви за война с Израел"}
{"url": "http://www.focus-news.net/news/2019/07/20/2682363/tass-nov-mnogonatsionalen-ekipazh-se-otpravi-kam-mks.html", "text": "От космодрума Байконур бе изстреляна руската ракета от среден клас „Союз-ФГ” с пилотиран космически кораб „Союз МС-13” с многонационален екипаж, предава  TACC . \r\nРакетата излетя в 19:28 московско време (съвпада с българското). Космонавтът на „Роскосмос“ Александър Скворцов и астронавтите Андрю Морган (НАСА) и Лука Пармитано (Европейската космическа агенция) потеглиха към Международната космическа станция (МКС). \r\nПолетът на Съюза МС-13 към МКС е планиран по шестчасова схема, съгласно която ще направи четири обиколки в орбита около Земята. Скачването на кораба с МКС е насрочено за 21 юли в 01:50 московско време \r\nНовите членове на поредната експедиция до МКС ще работят на станцията 201 дни. По време на работата в орбита екипажът ще извърши почти 50 експеримента по програмата за приложни научни изследвания, пет от тях ще бъдат извършени автоматично без участието на екипажа. \r\nСега станцията се управлява от руски космонавт Алексей Овчинин, както и от астронавтите на НАСА Ник Хейг и Кристина  Кук. \r\n \r\n  Юлиян Марков", "date": "2019.07.20", "title": "ТАСС: Нов многонационален екипаж се отправи към МКС"}
{"url": "http://www.focus-news.net/news/2019/07/20/2682353/tass-iran-e-prinudil-alzhirski-tanker-v-ormuzkiya-protok-da-se-nasochi-kam-iranski-vodi.html", "text": "Катер на иранската брегова охрана е принуди танкер под флага на Алжир да промени курса в Ормузкия пролив и го е насочил към  териториалните води на Иран,  съобщи в събота алжирската агенция APS, позовавайки се на изявление на най-голямата алжирска нефтена и газова компания „Сонатрах“, която притежава петролния танкер, цитирана от  TACC \r\nСпоред компанията \"в петък иранската брегова охрана e принудила танкерa „Масдар“, собственост на „Сонатрах“, да промени първоначалния си курс и да се насочи към иранските териториални води.\" Танкерът, се казва в изявлението, е бил по това време в зоната на Ормузкия пролив. В същото време, отбелязва компанията, \"не са регистрирани необичайни ситуации\" на борда му. \r\nСпоред алжирската компания танкерът е бил изпратен да натовари нефт в пристанището на Рас Танура, намиращо се в Саудитска Арабия. Предполага се, че оттам е щял да се насочи към Китай. \r\nАлжирското правителство е създало специална група, която включва представители на Министерството на външните работи и Министерството на петрола на страната, за да разгледа ситуацията с алжирския танкер „Масдар“ в Ормузкия пролив. \r\n \r\n  Юлиян Марков", "date": "2019.07.20", "title": "ТАСС: Иран е принудил алжирски танкер в Ормузкия проток да се насочи към ирански води"}
