{"url": "http://www.focus-news.net/news/2019/09/04/2695592/pg-na-obedineni-patrioti-veche-e-bez-ataka-obzor.html", "text": "Новата пленарна сесия започна с новината, че депутатите от \"Атака\" Николай Александров, Явор Нотев, Станислав Станилов и Маргарита Николова напускат ПГ на \"Обединени патриоти\". Това обяви  народният представител от ПГ на \"Атака\" Явор Нотев  по време на брифинг.  „Това, което остана от групата \"Обединени патриоти\" не е формацията, за която гласуваха българските граждани. Напускаме след поредица от действия и решения, които станаха възможни в групата след завръщането на г-н Валери Симеонов в българския парламент. Позорно завръщане след месечни протести, прогонен от изпълнителната власт, той намери място в българския парламент, като че ли тази свещена сграда, е приют за провалени политици\", каза още Явор Нотев. По думите му Валери Симеонов е започнал да следи стриктно за присъствие в залата, като че ли това е най-важната и фундаментална част. \" Той подчерта, че депутатите от „Атака“ са заедно зад своя лидер и ще работят за осъществяване на партийната си програма.  \r\nОт своя страна  лидерът на НФСБ Валери Симеонов  посочи, че приема решението на колегите си от „Атака“. \"Не е приятно третата по големина парламентарна група да стане четвърта и то след ДПС. За съжаление това беше неизбежно. Не мога да коментирам или да обсъждам решението на нашите колеги. Мисля, че ние постъпихме колегиално като изключихме от групата хората, които не идваха на работа. С останалите четирима колеги работихме добре, след като такова е тяхното решение ние го приемаме. Нямаме право на позиция по този въпрос\", заяви още Симеонов. Лидерът на НФСБ посочи, че „Обединени патриоти“ не са нарушили управленската коалиционна структура. Той посочи, че \"Обединени патриоти\" остават като група, като наименование и като коалиционен партньор със своите особености, изисквания и претенции към управлението на държавата.  Във връзка с критиките на колегите му от \"Атака\", че той е следял за присъствие в парламента, Симеонов подчерта: \"Ние сме тук, за да защитаваме интересите на нашите избиратели от патриотичния сектор на българското общество. След като са ги избрали, е редно да са в залата. Не мисля, че е редно да ме упрекват за това\", заяви още лидерът на НФСБ. \r\n „Фокус“  припомня:  \r\nНа 26 юли 2019 г. стана ясно, че лидерът на „Атака“ Волен Сидеров, Десислав Чуколов и Павел Шопов са изключени от ПГ на \"Обединени патриоти\". Решението е взето на 25 юли 2019 г. от парламентарната група на \"Обединени патриоти\".След обявяване на това решение от „Атака“ . След това от „Атака“ сигнализираха председателят на парламента Цвета Караянчева за нарушения на правилника. Тя от своя страна обяви, че ГЕРБ няма да се меси в техните отношения.  \r\nДеница КИТАНОВА", "date": "2019.09.04", "title": "ПГ на „Обединени патриоти“ вече е без „Атака“ (ОБЗОР)"}
{"url": "http://www.focus-news.net/news/2019/09/04/2695597/shumen-3-pozhara-v-gorski-teritorii-sa-registrirani-ot-nachaloto-na-godinata-na-teritoriyata-na-dgs.html", "text": "3 пожара в горски територии са регистрирани от началото на годината към момента на територията на Държавно горско стопанство (ДГС)-Шумен. Това съобщиха от  Североизточното държавно предприятие . 101 декара храсти, широколистни и иглолистни гори са горели край селата Кладенец, Благово и Черенча. В стопанството има график за дежурства, като се обръща особено внимание на местата, където се събират туристи и големи групи от хора избрали за място за своя отдих горите на територията на община Шумен. Интензивни са проверките около заслоните и огнищата в Природен парк „Шуменско плато“, защото там много често през почивните дни се пали огън. Служителите на стопанството следят особено внимателно работата на земеделските стопани, както и на пастирите, които пасат животни в близост до горските територии.  \r\nСпоред инж. Атила Месут от шуменското стопанство най-често пожарите в горите се причиняват при палене на стърнища и на храсти преди почвоподготовката за есенниците или за освобождаване на нови площи за паша. Ръководството на ДГС-Шумен призовава хората да не палят огън извън населените места, защото продължителното засушаване и високите температури през последните дни са изключително опасни и са предпоставка за възникване и разпространение на пожари, които трудно биха били погасени, заради силния вятър. Глоба от 500 лв. грози всеки, който запали огън на открито на разстояние по-малко от 100 метра от границите на горските територии. Същата санкция се налага и за палене на огън в горите извън определените от стопанството зони. От териториалното поделение напомнят, че гражданите трябва да подадат сигнал на телефон 112, ако станат свидетели на пожар или нерегламентирани дейности в горските територии.", "date": "2019.09.04", "title": "Шумен: 3 пожара в горски територии са регистрирани от началото на годината на територията на ДГС"}
{"url": "http://www.focus-news.net/news/2019/09/04/2695595/sport-natsionalkite-otstapiha-na-evropeyskiya-i-svetovniya-shampion-sarbiya-na-14-finala-na-evrovoley-2019.html", "text": "Женският национален отбор по волейбол на България не успя да се класира за полуфинали на европейското първенство. Националките ни, водени от Иван Петков, отстъпиха на настоящия европейски и световен шампион Сърбия с 0:3 (19:25, 19:25, 26:28) в първия мач от 1/4-финалите на Евроволей 2019, игран в зала \"Ататюрк\" в турската столица Анкара. \r\n \r\nТака тимът на България отпада от по-нататъшно участие в шампионата. Въпреки загубата и отпадането, това е най-доброто класиране за \"лъвиците\" от 2009 година насам, като волейболистките ни завършват в Топ 8 на Европа. \r\n \r\nУспехът класира Сърбия на полуфинали и представителките на Западната ни съседка продължава защитата на титлата си от 2017 година.", "date": "2019.09.04", "title": "Спорт: Националките отстъпиха на европейския и световния шампион Сърбия на 1/4-финала на Евроволей 2019"}
{"url": "http://www.focus-news.net/news/2019/09/04/2695598/ivo-hristov-evrodeputat-balgariya-e-obyavena-za-parvata-haknata-darzhava.html", "text": "България е обявена за първата „хакната държава“. Това каза за предаването „Това е България“ на  Радио „Фокус“  евродепутатът от Групата на Прогресивния алианс на социалистите и демократите в ЕП Иво Христов. Той обясни, че в кибер-отношение Европа е много уязвима. Според него киберсигурността не е въпрос само на националната сигурност, а и на съхранение на индивидуална сигурност, защото данните на гражданите могат да бъдат използвани неправомерно. Христов коментира изявлението на премиерът Бойко Борисов, че членството в Шенген може да бъде отложено и добави, че има много причини България да не бъде приета в пространството. \r\n„Знаете, че чували с дрога изплуваха лятото на българското Черноморие. Знаете, че имаше случаи с пътници от цели самолети, които не бяха проверени на Летище София и да не цитирам още. Но другаде е проблемът. Аз намирам, че самата заявка като политически приоритет да влезем в Шенген беше погрешна, тъй като Шенген очевидно функционира зле, а френският президент Еманюел Макрон дори говори, че той трябва да бъде предефиниран. Ние тръгнахме да влизаме в едно неясно пространство, чиито правила вече дават накъсо“, допълни Христов.  \r\nЕвродепутатът каза още, че отказът от членство в Шенген не променя ориентацията на страната, а потвърждава невъзможността да бъдат покрити критериите. \r\n \r\nЦоня СЪБЧЕВА", "date": "2019.09.04", "title": "Иво Христов, евродепутат: България е обявена за първата „хакната държава“"}
{"url": "http://www.focus-news.net/news/2019/09/04/2695593/mayk-pens-sasht-stoyat-do-velikobritaniya-v-reshenieto-y-da-izleze-ot-es.html", "text": "Вицепрезидентът на САЩ Май Пенс заяви в сряда, че се надява Великобритания и Европейския съюз да се върнат на масата за преговори и да постигнат споразумение за организирано излизане на Обединеното кралство от Блока, предава  Reuters . \r\nПенс, който говори пред журналистите по време на полета си от Исландия до Великобритания и ще се срещне с премиера Борис Джонсън в четвъртък, добави, че Вашингтон „стои до Обединеното кралство в решението му да излезе от ЕС“. \r\n \r\nПревод и редакция:", "date": "2019.09.04", "title": "Майк Пенс: САЩ стоят до Великобритания в решението й да излезе от ЕС"}
{"url": "http://www.focus-news.net/news/2019/09/04/2695599/rzi-pazardzhik-nyama-otkloneniya-v-radiologichnite-pokazateli-na-piteynata-voda-v-oblastta.html", "text": "Регионална здравна инспекция (РЗИ)-Пазарджик е извършила изследване за качеството на питейната вода в областта, съобщиха за  Радио „Фокус”-Пазарджик  от РЗИ. Пробите са взети в периода от 15 до 31 август от 4 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. През посочения период са взети 4 проби и от питейна вода от централно водоснабдяване, представени за изследване по радиологични показатели в РЗИ-Пловдив. РЗИ-Пазарджик е получила протоколите от изследването на представените проби. Те са без отклонения от допустимите норми по контролираните показатели, съгласно изискванията на Наредба № 9/2001 г. \r\nВаня НИКОЛОВА", "date": "2019.09.04", "title": "РЗИ-Пазарджик: Няма отклонения в радиологичните показатели на питейната вода в областта"}
{"url": "http://www.focus-news.net/news/2019/09/04/2695596/mvnr-na-rusiya-kosovo-prodalzhava-da-se-prevrashta-v-bastion-na-terorizma.html", "text": "Косово продължава да се превръща в бастион на тероризма, където се завръщат бойците на терористичната групировка „Ислямска държава“ от Близкия Изток, заяви официалният представител на Министерството на външните работи на Русия Мария Захарова, цитирана от  РИА Новости . \r\n„В Косово констатираме, че самата територия се превръща в истински бастион на тероризма“, заяви Захарова на брифинг. \r\n„От зоната на бойните действия в областта се заръщат терористите от „Ислямска държава“. Те знаят къде да се завърнат, те прекрасно разбират, че това е една черна дупка и може и трябва да продължат възстановяването си там, а след това да се прехвърлят в други региони на света. Там се завръщат тези терористи, които са били вербувани сред косовските албанци и са преминали съответната подготовка“, подчерта тя, като уточни, че вече се знае за 250 такива случая. \r\n \r\nПревод и редакция:", "date": "2019.09.04", "title": "МВнР на Русия: Косово продължава да се превръща в бастион на тероризма"}
{"url": "http://www.focus-news.net/news/2019/09/04/2695601/ivo-hristov-evrodeputat-problemat-s-afrikanskata-chuma-po-svinete-v-evropa-tryabva-da-bade-reshen-v-dalgosrochen-plan.html", "text": "Проблемът с Африканската чума по свинете в Европа трябва да бъде решен в дългосрочен план. Това каза за предаването „Това е България“ на  Радио „Фокус“  евродепутатът от Групата на Прогресивния алианс на социалистите и демократите в ЕП Иво Христов. Той обясни, че целта е да се предвидят 70 млн. евро допълнително към бюджета по Обща стопанска политика, заради кризисната ситуация в България, Румъния и други региони. По негови думи сумата от 50 млн. евро ще се използва за обезщетение на пострадалите фермери, а останалите 20 млн. евро ще бъдат отделени за разработката на ваксина. Христов изрази надежда предложението да бъде прието от Бюджетната комисия на ЕП. \r\n„Ние наблюдаваме драмата на българските стопани и драмата на българските животни. По телевизията виждаме как се закопават хиляди от българските стопанства. Някои от тях са единствените, на тях разчитат отделни семейства за своята прехрана. Разбира се, за някои европейци проблемът е по-абстрактен, но Европа преживя кризата с Луда крава преди двайсетина години и знае какво е това да бъде съсипан цял един сектор, както това тогава се случи с британския сектор“, допълни евродепутатът.  \r\nИво Христов каза още, че средствата ще бъдат разпределени спрямо вътрешните правила и действията на изпълнителната власт. \r\n \r\nЦоня СЪБЧЕВА", "date": "2019.09.04", "title": "Иво Христов, евродепутат: Проблемът с Африканската чума по свинете в Европа трябва да бъде решен в дългосрочен план"}
{"url": "http://www.focus-news.net/news/2019/09/04/2695600/sport-levski-tsska-i-botev-pd-nauchiha-sapernitsite-si-za-kupata-na-balgariya.html", "text": "Изиграха се осем мача днес от турнира за Купата на България, като Левски, ЦСКА и Ботев Пд научиха съперниците си в следващия кръг. \r\nЛевски ще гостува на 1/16-финалите на Спартак Варна, който днес победи с 1:0 Лато (Алеко). \r\nЦСКА ще играе с Локомотив Горна Оряховица. „Железничарите” спечелиха с 3:1 визитата си на пловдивския Марица. \r\nЕдинственият отбор от Втора лига, който не успя да се класира напред е Струмска слава, който загуби с 0:1 гостуването си на Миньор Перник. Според жребия, Ботев Пловдив е отборът, който ще играе в Перник.", "date": "2019.09.04", "title": "Спорт: Левски, ЦСКА и Ботев Пд научиха съперниците си за Купата на България"}
{"url": "http://www.focus-news.net/news/2019/09/04/2695604/plovdiv-11-avtobusni-linii-ot-gradskiya-transport-shte-se-dvizhat-s-promenen-marshrut-zaradi-tarzhestvata-po-povod-saedinenieto-na-balgariya.html", "text": "11 автобусни линии в Пловдив ще се движат с променен маршрут заради тържествата по повод Съединението на България. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Във връзка с провеждането на 44-ия международен мемориален маратон „Съединение” и  междинен  пробег „Триумф” на 6 септември, за времето  от 09.30 до 13.00 часа се спира движението по  бул. „Шести септември”, в участъка от кръстовището с  бул. „Руски” до кръстовището с бул. „Цар Борис III Обединител”. Същата отсечка ще бъде затворена за движение на пътни превозни средства и вечерта - от 18.00 до 21.30 часа, заради тържествената заря-проверка по повод 134-ата годишнина от Съединението на България. Маршрутите на автобусни  линии  №6, 11, 15, 20, 21, 22, 37, 44, 93, 99 и 116 от вътрешноградския транспорт ще бъдат променени двупосочно.", "date": "2019.09.04", "title": "Пловдив: 11 автобусни линии от градския транспорт ще се движат с променен маршрут заради тържествата по повод Съединението на България"}
{"url": "http://www.focus-news.net/news/2019/09/04/2695594/natsionalniyat-muzey-na-obrazovanieto-predstavi-initsiativata-muzeya-kato-obrazovatelna-sreda-v-pazardzhik.html", "text": "Националният музей на образованието (НМО) в Габрово представи възможностите за ползване на съхраненото културно наследство в образователния процес пред педагогическата колегия в Пазарджик. Това съобщиха от пресцентъра на  музея . \r\nЕкспертите от музея на образованието се включиха в съвещание, организирано от Регионалното управление на образованието – Пазарджик, с участието на учители  по История и цивилизации, География и икономика, Философия и Религия от 12 общини в областта. \r\nПо традиция преди началото на новата учебна година Регионално управление на образованието – Пазарджик кани за участие в септемврийските съвещания институции и личности, които могат да бъдат полезни в работата на педагогическата колегия. \r\nПоканата към музея е отправена от Ваня Апостолова – старши експерт, която сподели пред участниците, че през миналата учебна година най-много училища от Пазарджик са   били част от Националната програма на Министерството на образованието и науката „Осигуряване на съвременна образователна среда” и сега интересът отново е голям. \r\nНационалният музей на образованието две поредни години е бенефициент по Програмата. \r\nЛюбка Тинчева, директор на НМО и Красимира Христова, уредник „Връзки с образователни институции” направиха презентация на тема „Добри музейно-педагогически практики. Взаимодействието училище-музей в НМО”. \r\nУчителите се запознаха с възможностите  да се обогатява, надгражда и мотивира познанието на учениците в пряк досег с движимите културни ценности. Представителите на НМО показаха успешно реализирани музейно-педагогически практики чрез изполване на богатия музеен фонд, постоянната експозиция, музейните възстановки, мобилните изложби, залата с интерактивен дисплей, мултимедийните помагала,  образователните програми и опита на музейните специалисти. \r\nНационалният музей на образованието е единственият специализиран музей в страната, който опазва и представя културните ценности, свързани с просветното ни минало и има задачата да стимулира връзката между музейната, и училищна общност.", "date": "2019.09.04", "title": "Националният музей на образованието представи инициативата „Музея като образователна среда” в Пазарджик"}
{"url": "http://www.focus-news.net/news/2019/09/04/2695602/ruskoto-istorichesko-obshtestvo-izyavlenieto-na-balgarskoto-mvnr-predizvikva-nedoumenie-no-e-nay-dobrata-reklama-za-izlozhbata.html", "text": "Заявлението на Министерството на външните работи на България относно ролята на Съветския съюз в освобождението на страната от фашизма по време на Втората световна война предизвиква недоумение. Това мнение сподели с  ТАСС  в сряда членът на президиума на Руското историческо общество (РИО) и изпълнителен директор на фонда „История Отечества“ Константин Могильовски. \r\n„Заявлението на българското МВнР предизвиква известно недоумение, защото то е некоректно спрямо труда на много историци, архивисти и музейни работници, които подготвят изложбата за освобождението на Източна Европа от Червената армия вече от няколко месеца. Тяхната работа е изключително професионална, за разлика от заявлението на българското МВнР. Но, разбира се, аз смятам, че в България малцина мислят като хората, публикували това заявление“, заяви Могильовски. \r\nСпоред него, негативното изявление ще се превърне в добра реклама за изложбата. „Мисля, че това заявление на МВнР е най-добрата реклама за тази изложба. Тя ще бъде в Руския културно-информационен център и е трудно да се измисли по-добър начин да се предизвика интерес към нея“, счита членът на Президиума на РИО. \r\nТой подчерта, че българските партньори, с които си сътрудничи РИО, са му познати като хора, които внимателно съхраняват историческата памет и отбеляза, че историческите въпроси трябва да се решават чрез диалог. „Планираме да открием изложбата на 9 септември и каним всички – български дипломати, професионални историци и просто любители да я посетят. Искам да подчертая, че историческите въпроси се решават в професионална дискусия и ние сме готови да организираме кръгла маса в Русия или България и да поговорим за това, какво се е случило тогава“, добави историкът. \r\n \r\nПревод и редакция:", "date": "2019.09.04", "title": "Руското историческо общество: Изявлението на българското МВнР предизвиква недоумение, но е най-добрата реклама за изложбата"}
{"url": "http://www.focus-news.net/news/2019/09/04/2695606/blagoevgrad-obshto-2800-dekara-borovi-gori-v-zapadnite-rodopi-shte-badat-obraboteni-ot-vazduha-sreshtu-gasenitsite-na-borovata-protsesionka.html", "text": "Общо 2800 декара борови гори в Западните Родопи, в районите на Държавно ловно стопанство „Дикчан” и Държавно горско стопанство „Гърмен”, ще бъдат обработени от въздуха срещу гъсениците на боровата процесионка. Това съобщиха от пресцентъра на  Югозападното държавно предприятие . Мероприятието ще бъде извършено през седмица в сутрешните часове, до 10.00 часа, при подходящи метеорологични условия. Масивите се намират в землищата на сатовчанските села Слащен и Вълкосел, както и в землищата на селата Лещен и Марчево, община Гърмен.  \r\nПръскането в Държавно ловно стопанство „Дикчан” ще бъде извършено на 10 септември върху площ от 1800 дка. Терените ще бъдат обработени с биологични препарати за растителна защита, които са разрешени от Българската агенция по безопасност на храните и отговарят на стандартите на FSC за управление на горските територии. На 11 септември ще се проведе химична борба срещу боровата процесионка в Държавно горско стопанство „Гърмен”. Там са нападнати от вредителя 50-годишни иглолистни гори в близост до курорта „Огняновски минерални бани” на площ от 1000 дка.  \r\nЛесозащитните действия се предприемат от Югозападното държавно предприятие, за да бъде намалена плътността на вредителя, който обезлиства дърветата. Необходимостта от провеждане на авиоборбата е потвърдена от Лесозащитна станция – София и е разрешена от Областната дирекция по безопасност на храните в Благоевград. За предстоящите дейности се уведомяват всички заинтересовани страни – кметства, регистрирани пчелари и пчеларски сдружения.", "date": "2019.09.04", "title": "Благоевград: Общо 2800 декара борови гори в Западните Родопи ще бъдат обработени от въздуха срещу гъсениците на боровата процесионка"}
{"url": "http://www.focus-news.net/news/2019/09/04/2695189/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\n \r\nОт 9.10 часа в сградата на Народното събрание президентът Румен Радев ще направи обръщение по повод откриването на новата сесия на НС. На откриването на новата сесия на парламента ще присъства и вицепрезидентът Илияна Йотова. \r\n \r\n \r\n*** \r\n \r\nОт 9.00 часа ще започне редовно заседание на Народното събрание. \r\n \r\n \r\n*** \r\n \r\nОт 10.00 часа ще започне редовното заседание на Министерски съвет.  \r\n \r\n \r\n*** \r\n \r\nОт 17.00 часа в Зрителна зала на Дома на енергетика министър Теменужка Петкова ще участва в отбелязването на 45 години от изграждането на АЕЦ \"Козлодуй\" \r\n \r\n \r\n*** \r\n \r\nОт 11.30 часа СДС ще подаде документи за регистрация в ЦИК за местните избори на 27 октомври. \r\n \r\n \r\n*** \r\n \r\nОт 9.30 часа 6-и състав на Специализирания наказателен съд ще заседава подело срещу Емил М., Мартин Д. и Калоян Б., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 2-ри състав на Специализирания наказателен съд ще заседава подело срещу Божидар К., Иван Т., Георги Ив., Тодор Сл., Радослав Д., Димитър Н., Данаил П., Николай И., Силви Н. и Марчо М., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.30 часа 13-и състав на Специализирания наказателен съд ще заседава подело срещу Марио Йо., обвинен в образуване и ръководене на организирана престъпна група. \r\n \r\n \r\n*** \r\n \r\nОт 11.30 часа в Пресклуб „България“ ще се състои официалното връчване на наградата „Сребърен сокол“ на алпиниста Атанас Скатов. \r\n \r\n \r\n*** \r\n \r\nОт 12.00 часа в Интер Експо Център ще бъде открито първото издание на Кариерен Кошер 2019, посветен на професионалното развитие, ориентиране и споделяне за прогресивно мислещи бизнеси и таланти с опит и образование в чужбина. Приветствие ще отправи заместник-министърът на труда и социалната политика Султанка Петрова. \r\n \r\n \r\n*** \r\n \r\nОт 14.30 часа 7-и състав на Специализирания наказателен съд ще заседава подело срещу Николай К., Денислав П., Симеон С., Пламен С. и Красимир Ив., обвинени в участие в ръководството на престъпна организация или група \r\n \r\n \r\n*** \r\n \r\nОт 18.00 часа в Съюза на българските художници на бул. „Раковски“ 125 ще бъде открит Фестивалът на съвременната българска керамика. Той е ежегодна изложба, която представя оригинални творби на български художници, създадени през последните три години. Фестивалът ще продължи до 27 септември 2019 г. \r\n \r\n \r\n*** \r\n \r\nОт 10.30 часа в сградата на ОДМВР - Благоевград ще се проведе пресконференция за дейността на Дирекцията, както и предприетите охранителни мерки по повод началото на новата учебна 2019/2020 година.  \r\n \r\n \r\n*** \r\n \r\nОт 18.00 часа в галерия „Неси“ ще бъде представена изложба с творби на Любка Кирилова. \r\n \r\n \r\n*** \r\n \r\nОт 18.30 часа в Дома на писателя поетът и журналист Румен Леонидов ще представи най-новата си книга „Покаяние Господне“. \r\n \r\n \r\n*** \r\n \r\nОт 18.30 часа в Арт салона на Радио „Варна“ ще бъде открита юбилейната изложба „Преоткриване” на завършилите специалност „Изобразително изкуство” в НУИ „Добри Христов” през 1999 г.  \r\n \r\n \r\n*** \r\n \r\nОт 20.00 часа в Летния театър ще бъде представен спектакълът „За сватбите“ със специалното участие на Камен Донев. \r\n \r\n \r\n*** \r\n \r\nОт 10.00 часа в Хотел „Кристал\" ще се проведе събитие за представяне на резултатите по проекта „Подобряване на квалификацията на професионалистите, предлагащи палиативни грижи на европейско ниво, чрез създаване на сравнителна рамка на компетентностите, ECVET базирани учебни материали и инструмент за самооценка на уменията\". Проектът се реализира от Община Златоград в партньорство с организации от Литва, Кипър, Белгия, Унгария и Турция. \r\n \r\n \r\n*** \r\n \r\nОт 17.30 часа в Художествената галерия в Ловеч ще бъде открита изложбата „Александър Батенберг – първият княз на Княжество България“. \r\n \r\n \r\n*** \r\n \r\nОт 9.00 часа в зала 2 на Окръжен съд – Пловдив ще се проведе заседание по делото срещу подсъдимия Димитър В., обвинен за причиняване на катастрофа, при която е загинал човек в инвалидна количка. \r\n \r\n \r\n*** \r\n \r\nВ 10.00 часа в Пресклуба на БТА в Пловдив на бул. „Шести септември“ 140 на пресконференция на тема „Презентация на Технофилма „Героите от САЩ-94“, изработен от  по повод 25-годишнината от най-доброто представяне на български национален отбор по футбол на Мондиал - четвърто място от Световното първенство по футбол в САЩ 1994 година.  \r\n \r\n \r\n*** \r\n \r\nВ 10.00 часа ще се състои традиционното „къпане\" на паметника на Съединението на площада.  \r\n \r\n \r\n*** \r\n \r\nОт 11.00 часа в парковата зона на бул. „Менделеев“ ще се състои официално откриване на обновените части градското пространство в района. На място ще присъства кметът на район „Централен“ в Пловдив Георги Стаменов. \r\n \r\n \r\n*** \r\n \r\nОт 16.00 часа в Пресклуба на БТА в Пловдив на бул. „Шести септември\" 140 ще се състои пресконференция на  \"Движение 681\"  и ПП Земеделски съюз \"Александър Стамболийски\". \r\n \r\n \r\n*** \r\n \r\nОт 19.00 часа на крепостта „Туида“ ще се проведе акробатично шоу под наслов „Приказна Нощ“. \r\n \r\n \r\n*** \r\n \r\nОт 09.00 часа в село Памукчии свещеноиконом Евгений Димитров ще отслужи водосвет и ще прочете молитва за благословение на работещите по започващия ремонт на храма „Св. Параскева Петка Българска“ в селото. \r\n \r\n \r\n*** \r\n \r\nОт 11.00 часа в офиса на Областен информационен център – Стара Загора ще се проведе работна среща на тема „Възможности за финансиране в малките населени места в област Стара Загора чрез Местните инициативни групи“.  \r\n \r\n \r\n*** \r\n \r\nОт 11.00 часа в парк „Зеления клин” ще се проведе куклено шоу на театрална студия „Слънчице” при Детски отдел на библиотека „Родина” с художествен ръководител актрисата Росица Гюмлиева. \r\n \r\n \r\n*** \r\n \r\nОт 18.40 часа в парк „Загорка“ ще се проведе пресконференция във връзка с откриването на петото издание на „Beerфестът“ в града. Официалното откриване на фестивала е от 19.00 часа.  \r\n \r\n \r\n*** \r\n \r\nОт 19.00 часа в Оперния театър ще се състои концерт на най-изявените участници в майсторския клас на Веселина Кацарова. Диригент е Владимир Бошнаков. \r\n \r\n*** \r\n \r\nОт 10.00 часа,  в конферентната зала на Областна администрация ще се проведе кръгла маса за предотвратяване на престъпленията от омраза в Шумен.", "date": "2019.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2019/09/04/2695603/dots-d-r-vanyo-haygarov-institut-po-lozarstvo-i-vinarstvo-pleven-izbata-na-instituta-e-nay-starata-v-stranata.html", "text": "Избата на Институт по лозарство и винарство - Плевен е най-старата в страната. Това каза по време на обиколка на избата на института при откриването на грозодберния сезон доц. д-р Ваньо Хайгъров, инженер-технолог, предаде кореспондент на  Радио „Фокус“ . „Някои бъчви в избата съдържат вино, а другите са музейни експонати“, посочи доц. Хайгъров. Той уточни, че част от вината в избата са музейна експозиция и не са подходящи за консумация. „Разполагаме с вина от миналия век, както и с бутилки, подарени от гости от целия свят. В избата има дори бутилка вино от далечен Китай. В този смисъл избата на института представлява богата енотека“, заяви доц. Ваньо Хайгъров. След обиколката на избата той покани гостите на дегустация на вина, произведени от сортове грозде, подбрани в Института по лозарство и винарство.  \r\nВиолета КРЪСТЕВА", "date": "2019.09.04", "title": "Доц. д-р. Ваньо Хайгъров, Институт по лозарство и винарство - Плевен: Избата на института е най-старата в страната"}
{"url": "http://www.focus-news.net/news/2019/09/04/2695190/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "*** \r\n  В статия за изолационисткото издание  The American Conservative  Патрик Бюканън задава въпроса по друг начин. Кой загуби Втората световна война? Отговорът му – СССР. И предлага двете световни войни от първата половина на XX век да се разглеждат като Голямата гражданска война на Запада, завършила с унищожаването на всички западни империи и окончателното завладяване на Запада от освободените жители на бившите му колонии. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nВ неделя, 1 септември, на 80-ата годишнина от нацистката инвазия в Полша, вицепрезидентът на САЩ Майк Пенс говори във Варшава за „петте десетилетия на неописуемо страдание и смърт, последвали” нахлуването. Пет десетилетия! \r\nПенс каза, че за Полша Втората световна война завършва не с победа, а с поражение и окупация от злата империя, управлявана от един от най-страшните убийци на XX век - Йосиф Сталин. „Освобождението на Европа“, 75-годишнината от което отбелязахме на 6 юни на плажа Омаха във Франция, се простираше само до територията до река Елба в сърцето на Германия \r\nИ отвъд Елба, нацистите, разбира се, са били унищожени, но еднакво злата идеология печели, тъй като „освободителите“ на Аушвиц десетилетия поддържаха не по-малка мрежа на концлагери от тази на Хайнрих Химлер. \r\n \r\n И така, кой всъщност спечели и кой загуби войната? \r\n \r\nПрез 1938 г. в Мюнхен Уинстън Чърчил искаше страната му да вдигне оръжие заради Чехословакия, но Великобритания влиза във войната заради Полша през 1939 г. И въпреки това и двете страни попаднаха под властта на болшевиките в продължение на половин век – а възвърна ли Великобритания свободата си? И ако това беше предсказуемият резултат от войната в тази част на Европа, където нацистите се сблъскаха с болшевиките, защо Великобритания дори се присъедини към нея? \r\nЗащо Великобритания обяви война заради кауза и държава, която очевидно не може да защити? Защо Великобритания превърна германско-полската война в световна война, която я доведе до фалит и унищожи империята й, като същевременно не доведе до постигането на основната цел на Лондон – свободна и независима Полша? \r\nС какво толкова бе заплашена Великобритания от искането на Хитлер за връщането на пристанищния град Данциг (днешен Гданск – бел.р.), който въпреки волята на 300-хилядното население беше взет от Германия и прехвърлен в Полша през 1919 г.? \r\nЖителите на Данциг никога не са искали да напуснат Германия, а 90% от тях са искали дори да се върнат. Дори британският кабинет смяташе, че Германия има причина да си върне Данциг.  \r\n \r\n Така че защо Великобритания обяви война? \r\n \r\nЗащото на 31 март 1939 г. премиерът Невил Чембърлейн безсмислено предостави на Полша открита гаранция за военна подкрепа: ако Германия използва военна сила, за да си върне Данциг, а вие окажете съпротива, ние ще застанем на ваша страна.Тази гаранция отприщва войната. \r\nКато се има предвид причината, поради която страната им тръгна на война, действията на британците по време на войната изглеждат необясними. Когато съветската армия нахлува в Полша на 17 септември 1939 г., две седмици след Хитлер, Великобритания не обявява война на СССР. \r\nПрез 1940 г. по заповед на Москва са екзекутирани всички полски офицери. Когато телата им са открити в Катин през 1943 г., Чърчил, който вече е станал съюзник на Сталин, отговори на молбата на поляците да разследват това престъпление: „Няма смисъл да се скита из смоленските гробове“. \r\nВместо да атакуват Хитлер, след като той нахлува в Полша, Великобритания и Франция остават зад линията Мажино и чакат, докато войските на Хитлер ги нападнат на 10 май 1940 г., в деня, в който Чърчил идва на власт. Три седмици по-късно британската армия е победена и прогонена обратно от континента. Шест седмици по-късно Франция капутулира. \r\nСлед Дюнкер и Битката за Великобритания през 1940 г. Лондон отхвърля всички предложения на Хитлер за прекратяване на войната до юни 1941 г., когато фюрерът напада партньора си Сталин и нахлува в СССР.  \r\nЧърчил е „човекът на века“, който убеди Великобритания сама да се изправи срещу Нацистка Германия през 1940 г. Но в края на войната каква беше равносметката за Чърчил? \r\nПолша, заради която Великобритания тръгна на война, загуби от сталинизма, под чиято власт остана през цялата Студена война. Чърчил беше принуден да се съгласи с анексирането на половината от Полша и включването й в Източния блок. За да успокои Сталин, Чърчил обяви война на Финландия. \r\nВ края на войната Великобритания е бомбардирана, обезкървена и фалирала, а нейната империя в Азия, Индия, Близкия Изток и Африка се разпада. След две десетилетия всичко това ще изчезне. \r\nФранция ще стигне до края на войната, след като е живяла пет години под нацистка окупация и под властта на Виши, загубила колониите си в Африка и Азия, а след това ще претърпи и унизително поражение в Индокитай през 1954 г. и в Алжир през 1962 година. \r\n \r\n Кой всъщност спечели войната? \r\n \r\nРазбира се, съветите, които след милионни загуби от нацистката инвазия окупираха Берлин, анексираха балтийските държави и превърнаха Източна Европа в базовия лагер на СССР, въпреки че Сталин – според клюките – е припомнил за един от руските царе от XIX век: „Да, но Александър I стигна до Париж!“ \r\nСАЩ, като най-отдалечена от конфликта страна, завършиха тази война с най-малко жертви от всички големи държави. И все пак Америка е част от Запада, а Западът загуби световните войни от миналия век. \r\nВсъщност двете войни от 1914 до 1945 г. могат да се разглеждат като Голямата гражданска война на Запада, 30-годишната война на западната цивилизация, която завърши с унищожаването на всички западни империи и окончателното завладяване на Запада от освободените жители на бившите му колонии. \r\n \r\n*** \r\n  Сделката е постигната: държавният глава на САЩ Доналд Тръмп се очаква да представи проектоспоразумение с талибаните, което предвижда поетапно изтегляне на над 5000 американски войски от Афганистан, от пет бази, за срок от пет месеца, съобщава изданието  Washington Examiner . \r\nВ Афганистан има между 13 000 и 14 000 американски войски, разпределени в две мисии – за подпомагане на правителството в Кабул и за борба срещу терористичните организации „Ал Кайда“, „Ислямска държава“ и др. \r\nОчаква се Тръмп да обсъди споразумението с министъра на отбраната Марк Еспер на среща в късния следобед в Овалния офис, според официалния график на Белия дом. \r\nЗа споразумението от седмици говори и специалният представител на САЩ Залмай Халилзад, който миналия петък в социалната мрежа „Туитър“ обяви: „Ние сме на прага на споразумение, което ще намали насилието и ще създаде възможност афганистанците да седнат заедно, за да договорят честен и устойчив мир и единна, суверенна държава, която не е заплаха за САЩ, техните съюзници или друга държава\". \r\nХалилзад, който през изминалата година проведе девет кръга на преговори с талибаните, заяви пред TOLOnews, че „принципно споразумение“ изисква от талибаните да преговарят добросъвестно с подкрепяното от САЩ афганистанско правителство и че изтеглянето на американските войници е обусловено от това талибаните да спазят своите обещания. \r\n „Ако идеите на едната страна се опитат да бъдат наложени със сила на другата, резултатът ще бъде война. Разбира се, споразумението не е окончателно, докато президентът на САЩ не се съгласи с него“, подчерта Халилзад.  \r\nКакто Тръмп обяви миналата седмица, планът ще доведе до намаляване на нивото на американските сили до 8 600 военнослужещи, които ще бъдат основно фокусирани върху мисията за борба с тероризма. \r\n \r\n*** \r\n  Иран отказва да сътрудничи на разследването на Международната агенция за атомна енергия (МААЕ) за предполагаемото съхранение на ядрено оборудване и радиоактивни материали, съобщава израелският вестник  The Jerusalem Post , като се позовава на статия в американското издание  The Wall Street Journal. . \r\nДипломати твърдят, че Иран е отказал да отговори на важни въпроси, зададени от МААЕ, включително по повод твърденията, че е изградил обект в Техеран, в който да се съхранява ядрено оборудване и материали, използвани в миналото за разработване на оръжия. \r\nЗа първи път тези твърдения бяха обявени публично от премиера на Израел Бенямин Нетаняху през септември 2018 г. в ООН, когато той разкри съществуването на съоръжение в столицата на Иран, описано от него като „атомен склад\", пълен с материали, свързани с ядрената програма на страната. \r\n„МААЕ все още не е предприела никакви действия. Не е поставила нито един въпрос за Иран. Тя не е поискала да се инспектира нито един нов обект, открит в този секретен архив. Затова днес реших да покажа нещо друго, което разкрихме на МААЕ и на другите разузнавателни агенции“, припомня изданието думите на Нетаняху от миналата есен.  \r\nСпоред The Wall Street Journal това е първият път, в който Иран отказва да сътрудничи на МААЕ, след влизането в сила на споразумението за ядрената програма на страната през януари 2016 г. Доскоро ядрената агенция на ООН многократно заявяваше, че Иран изпълнява всички свои ангажименти и сътрудничество с инспекции. \r\nТримесечните доклади на МААЕ показват, че инспекторите са имали достъп до всички места в Иран, които трябва да посетят, което ръководителят на агенцията Юкия Амано повтори в реч през април тази година. \r\nАгенцията беше уверила страните-членки на ООН, че ще критикува Иран за поведението му, но в доклад, публикуван миналата седмица, МААЕ само спомена проблема, според дипломатите. \r\nДействията на ядрената агенция на ООН по отношение на Иран „продължават модел на нежелание на агенцията да носи отговорност за нарушенията на Техеран на задълженията му\", според Марк Дъбовиц, изпълнителен директор на Фондацията за отбрана на демокрациите, мозъчен тръст, който се противопоставя на ядрената сделка с Иран. \r\nДипломатите поясниха, че радиоактивният материал в Техеран вероятно е останал от работата, извършена от Иран преди години. Западните представители твърдят, че усилията са били насочени към разработване на ядрено оръжие, докато Иран твърди, че ядрената програма винаги е била за мирни цели. \r\nГоворител на МААЕ заяви, че подробностите за работата на агенцията са поверителни. \r\n \r\n*** \r\n  Турция е изготвила План Б, който ще реализира, в случай че САЩ не изпълнят обещанията си за зоната за сигурност в Северна Сирия. Това увери министърът на отбраната на южната ни съседка Хулуси Акар, съобщава електронното издание на турския вестник  Hurriyet . \r\n„Следим изпълнението на обещанията по въпроса за зоната за сигурност с голяма чувствителност и внимание. Ние не приемаме работа, без да проверяваме всяка информация, предоставена ни поотделно“, подчерта Акар при посещението си в западната провинция Измир. \r\nАкар отбеляза, че Турция и САЩ са се споразумели за рамка в преговорите за зоната за сигурност и е създаден календар. След това той припомни за забавянето в изпълнението на договореностите в пътната карта за Манбидж. „Все още помним обещанията, дадени по отношение на Манбидж и Ракка. Не сме забравили нищо от това“, добави Акар. \r\n„В този контекст изчистването на терористите от региона, унищожаването на укрепленията им там, събирането на тежко оръжие, мисиите на нашите хеликоптери, както и нашите самолети, които ще летят там в бъдеще, и реализирането на патрули и установяване базови площи“ са част от сделката, припомни турският министър на отбраната. \r\nЗа тази цел в Акчакале, граничен град в югоизточната част на Турция, е създаден Център за съвместни операции, където интензивно работят служители на двете страни, отбеляза Акар. „Ако има някакви проблеми в дадените ни обещания, ако те не ги изпълнят, нашите въоръжени сили и държавата Република Турция имат План Б и План В там. Готови сме да ги приложим на практика“, заяви той. \r\nНа 7 август Турция и САЩ обявиха, че са се споразумели да създадат зона за сигурност в северозападната част на Сирия, за да се справят с проблемите на сигурността. В средата на август в района на Акчакале в югоизточната провинция Шанлъурфа беше създаден съвместен координационен център, а турски и американски военни проведоха разузнавателна дейност в зоната. \r\n \r\n***", "date": "2019.09.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/09/04/2695619/the-sun-vnukat-na-uinstan-charchil-edva-sdarzha-salzite-si-pri-sboguvaneto-s-parlamenta-sled-kato-be-izhvarlen-ot-boris-dzhonsan.html", "text": "Внукът на Уинстън Чърчил сър Никълъс Соумс едва сдържа сълзите си при емоционалната раздяла с Камарата на общините след 37 години като депутат, пише британският таблоид  The Sun . \r\nСър Никълъс, 71-годишен, бе изхвърлен от Консервативната партия от Борис Джонсън глас за това, че гласува за блокиране на Брекзит без сделка заедно с опозицията във вторник. Той, заедно с още 20 бунтовни тори, вече са извадени от листите на Консерваторите за следващите избори. \r\nВ обръщението си пред парламента в сряда, сър Никълъс, който представлява Среден Съсекс, потвърди, че няма да се кандидатира на следващите избори. \r\n„По този начин отивам към края на 37-годишната си служба в тази Камара, от която съм горд и отвъд думите, че съм бил член“. \r\n Емоционалният политик-ветеран добави: „Наистина съм тъжен, че трябва да приключи по този начин“. \r\nСър Николас каза днес в предаването на BBC Radio 4, че е бил уволнен от яростен Борис в текстово съобщение. \r\nЩо се касае до закона за блокиране на Брекзит без сделка, внукът на Чърчил каза: „Винаги съм вярвал, че резултатът от референдума трябва да бъде зачитан и наистина гласувах за Споразумението за оттегляне всеки път, когато се представя на Камарата, което е повече от това, което може да се каже за премиера, лидера на Камарата и няколко членове на кабинета, чиято серийна нелоялност е била такова вдъхновение за толкова много от нас“. \r\n \r\nПревод и редакция:", "date": "2019.09.04", "title": "The Sun: Внукът на Уинстън Чърчил едва сдържа сълзите си при сбогуването с парламента, след като бе изхвърлен от Борис Джонсън"}
{"url": "http://www.focus-news.net/news/2019/09/04/2695195/tass-tramp-otnovo-vleze-v-polemika-s-nekompetentniya-kmet-na-london-sadik-han.html", "text": "Президентът на САЩ Доналд Тръмп отново влезе в полемика с кмета на Лондон Садик Хан, който разкритикува американския лидер за това, че отмени визитата си в Полша във връзка с приближаването на урагана „Дориан“, а след това бе забелязан да играе голф. Във вторник Тръмп написа в „Туитър“, че играта на голф му е отнела много малко време, предава  ТАСС . \r\n„Некомпетентният кмет на Лондон Садик Хан се е загрижил, че съм играл много кратка игра на голф вчера“, написа държавният глава на САЩ. Той отбеляза, че неговите занимания с голф струват на американските данъкоплатци малко, защото той играе на собствените си игрища. Тръмп добави, че неговият прешественик на поста Барак Обама би полетял на Хаваите, за да играе голф. \r\nСлед това президентът отново подложи на критика Хан във връзка с ръста на престъпленията, извършени с гладно оръжие в британската столица. „Хан трябва да концентрира вниманието си върху престъпленията с използване на нож, които абсолютно са излезли от контрол в Лондон“, написа Тръмп. „Хората дори се страхуват да излязат по улиците. Той е ужасен кмет, който не трябва да се бърка в нашите работи!“ \r\nТръмп трябваше да посети Полша на 1-2 септември, за да участва в възпоменателни събития във връзка с 80-годишнината от избухването на Втората световна война. В последния момент обаче американският лидер отказа да пътува до Варшава заради урагана Дориан, приближаващ се към САЩ. Тогава беше решено вицепрезидентът Майкъл Пенс да лети до полската столица. \r\nКметът на Лондон Садик Хан, който присъства на мемориалните церемонии във Варшава, заяви в интервю за Politico, че Тръмп „очевидно е много зает да се бори с урагана на голф игрището“. \r\nПрезидентът на САЩ и кметът на Лондон многократно са си разменяли взаимни атаки. По-специално през юни Тръмп обяви, че Лондон има нужда от нов кмет. Той направи това изявление във връзка с множеството престъпления с хладно оръжие в британската столица. През последните години в Лондон се наблюдава рязко увеличение на подобни престъпления. \r\n \r\nПревод и редакция:", "date": "2019.09.04", "title": "ТАСС: Тръмп отново влезе в полемика с „некомпетентния кмет на Лондон Садик Хан“"}
{"url": "http://www.focus-news.net/news/2019/09/04/2695194/afp-pentagonat-prenasochi-36-mlrd-dolara-za-postroyavane-na-280-km-stena-po-granitsata-mezhdu-sasht-i-meksiko.html", "text": "От Министерството на отбраната на САЩ обявиха в сряда, че освобождават 3,6 милиарда долара от други проекти за построяването на стена по границата с Мексико, както нареди президентът Доналд Тръмп, предава  AFP . \r\nШест седмици след потвърждаването си от Конгреса, министърът на отбраната Майк Еспер подписа отклоняването на 127 „различни военни проекта“ в и извън страната, съобщи говорителят на Пентагона Джонатан Хофман. \r\n \r\n Агенция „Фокус“ припомня:    \r\nПострояването на стена по границата между САЩ и Мексико беше едно от основните обещание на Донълд Тръмп в хода на кампанията му за изборите през 2016 година. След встъпването си в длъжност той води ожесточена битка със законодателите за реализацията му, като дори се стигна до спиране на дейността на Конгреса за рекордно дълъг срок, когато Демократите в Камарата на представителите блокираха бюджета, в който бяха включени средства за стената.  \r\nГраницата между САЩ и Мексико е дълга 3145 километра. \r\n \r\nПревод и редакция:", "date": "2019.09.04", "title": "AFP: Пентагонът пренасочи 3,6 млрд. долара за построяване на 280 км стена по границата между САЩ и Мексико"}
{"url": "http://www.focus-news.net/news/2019/09/04/2695605/ivitsa-dachich-ot-matyu-palmar-ne-ochakvam-nishto-ot-zhena-mu-mnogo.html", "text": "Министърът на външните работи на Сърбия Ивица Дачич във връзка с назначаването на специалния представител на САЩ за Запданите Балкани Матю Палмър е казал на Бледския форум, че с този жест Америка е показала, че иска да засили присъствието си в региона, предава скопското електронно издание  „Плюс инфо“ . \r\nНа въпрос на модератора какво очаква от Палмър, той е отговорил, че не очаква нищо от американския функционер, с когото се познава от години, но очаква много от неговата съпруга, която е от Сърбия. \r\n„А в нашия регион се казва – от където е жена ти, и ти си оттам“, е заявил Дачич. \r\n \r\nПревод и редакция:", "date": "2019.09.04", "title": "Ивица Дачич: От Матю Палмър не очаквам нищо, от жена му – много!"}
{"url": "http://www.focus-news.net/news/2019/09/04/2695192/independent-21-konservatori-glasuvaha-sreshtu-boris-dzhonsan-opozitsiyata-pobedi-pravitelstvoto-s-327300-glasa-i-poe-kontrola-varhu-dnevniya-red-na-parlamenta.html", "text": "Бунтовните тори се опълчиха на заплахите на Борис Джонсън да бъдат извадени от листите за следващите избори и се съюзиха с опозицията, за да осуетят плановете за Брекзит на правителсвото в историческо гласуване в Камарата на общините във вторник вечерта, пише британското ляво-либерално издание  Independent . \r\nБунтовниците гласуваха с 327 на 300 гласа за поемане на контрола върху дневния ред на парламента в сряда, с което отвориха вратата за внасяне на законопроект, който ще предотврати възможността премиерът да форсира страната извън ЕС на 31 октомври без сделка. \r\nПо-рано същата вечер депутатът от Консервативната апртия Филип Лий драматично пресече залата пред очите на Джонсън, за да седне при Либерал-демократите, с което остави правителството без мнозинство. \r\nМинистър-председателят, от своя страна, увери, че ще внесе искане за предсрочни избори на 14 октомври, а от Лейбъристката партия обявиха, че може да гласуват „за“ инициативата, ако получат гаранции, че Джонсън няма да промени датата, така че тя да е след 31 октомври и фактически да получи автоматичен Брекзит без сделка. \r\n \r\nПревод и редакция:", "date": "2019.09.04", "title": "Independent: 21 консерватори гласуваха срещу Борис Джонсън: опозицията победи правителството с 327:300 гласа и пое контрола върху дневния ред на парламента"}
{"url": "http://www.focus-news.net/news/2019/09/04/2695191/guardian-es-shte-obyavi-brekzit-bez-sdelka-za-golyamo-prirodno-bedstvie-i-shte-razdade-600-miliona-evro-na-zasegnatite.html", "text": "В сряда Европейската комисия ще призове за освобождаване на близо 600 милиона евро от фонд за извънредни ситуации при бури и земетресения и ще обяви Брекзит за „голямо бедствие“, пише британското ляво-либерално издание  The Guardian , като се позовава на документи, с които разполага. \r\nЕвропейската комисия ще предложи да се бръкне във фонда за солидарност, създаден през 2002 г., за да помогне на държавите-членки да се справят с природни бедствия като наводнения, бури, изригвания на вулкани и горски пожари. \r\nБрекзит е „единично събитие“, което „би могло да представлява голяма катастрофа и следователно активирането на принципа на солидарност, който е ядрото на [фонда], би било оправдано“, се посочва копие на предложението, видяно от Guardian. \r\nДопълнителни пари ще бъдат на разположение от фонда на ЕС за приспособяване към глобализацията, предназначен да подпомага работниците, които губят работата си, когато фабриките затварят. Ако Обединеното кралство излезе от ЕС без сделка на 31 октомври, това ще има „значително въздействие върху търговските модели, растежа и работните места“, се посочва в документа. \r\nДържавите-членки ще трябва да одобрят преразгледаните планове за разходи преди края на октомври. \r\nПредложението подчертава контраста между подготовката, извършена от ЕС, и подготовката на правителството на Обединеното кралство, която е критикувана за подценяване на вероятните икономически щети, причинени от излизането без споразумение. \r\nНа ирландското правителство вече са обещани допълнителни пари, ако Великобритания излезе без сделка. Централната банка на страната предупреди тази година, че такъв сценарий може да доведе до 34 000 по-малко работни места в Ирландия до края на следващата година и над 100 000 в средносрочен план. \r\nНо други страни, включително Белгия, Холандия, Германия, Дания и Испания, също ще се сблъскат със сериозни предизвикателства в частите на икономиката си, които са най-зависими от британската търговия. \r\nВ понеделник министърът на външните работи на Австрия Александър Шаленберг заяви, че блокът ще остави отворена възможността за удължаване на членството на Обединеното кралство след 31 октомври. \r\n \r\nПревод и редакция:", "date": "2019.09.04", "title": "Guardian: ЕС ще обяви Брекзит без сделка за голямо природно бедствие и ще раздаде 600 милиона евро на засегнатите"}
{"url": "http://www.focus-news.net/news/2019/09/04/2695196/tass-dvizhenieto-5-zvezdi-obyavi-kraya-na-pravitelstvenata-kriza-v-italiya.html", "text": "Членовете на италианското „Движение 5 Звезди“ (Д5З) са гласували в интернет страницата на партията „за“ формиране на коалиция с Демократич\tеската партия (ДП) начело с Джузепе Конте, предава  ТАСС . \r\nКакто съобщава телевизионният канал Rainews24, лидерът на ляво-популистката партия е заявил след гласуването, че правителствената криза, възникнала заради разпадането на коалицията с „Лигата“, начело с Матео Салвини, е завършила. „Правителствената криза бе разрешена за по-малко от месец“, заяви ди Майо. Според неговите данни, в подкрепа на създаването на коалиция със социалдемократите са се изказали 79.3% от участниците в гласуването, а против са били 20,7%. Общо гласувалите са били 79 хиляди. \r\nВъпросът бе формулиран по следния начин: „Съгласни ли сте Д5З да влезе в кабинет начело с Джузепе Конте заедно с Демократическата партия?“ Анкетата не беше официална и определяща за преговорите. \r\nПравителствена криза в Италия избухна, след като Салвини обяви на 8 август, че управляващото мнозинство не съществува и призова за нови избори. На 20 август Конте подаде оставка от поста на италиански премиер, но продължи да изпълнява задълженията си. Миналата седмица италианският президент Серджо Матарела предаде мандата за съставяне на правителството на Конте, след като Движението, което беше част от бившето коалиционно мнозинство с Лигата, се разбра с бившите си  противници от Демократическата партия да сформира алтернативно парламентарно мнозинство, което да подкрепи новия кабинет. Представители на ДП заявиха, че процесът на преговори по програмата е завършен успешно. Очаква се Конте да представи списък на кабинета на Матарела в сряда. \r\n \r\nПревод и редакция:", "date": "2019.09.04", "title": "ТАСС: „Движението 5 Звезди“ обяви края на правителствената криза в Италия"}
{"url": "http://www.focus-news.net/news/2019/09/04/2695200/reuters-italianskite-partii-saglasuvaha-programata-na-novoto-pravitelstvo-dvizhenie-pet-zvezdi-glasuva-za-sdelkata.html", "text": "Движение „Пет звезди“ и лявоцентристката Демократическа партия представиха програмата за управление на коалицията, като на първо място в нея е въпроса за бюджета за 2020 г., предава  Reuters . \r\nПартията на Луиджи ди Майо се съгласи да сформира ново правителство с бившите си врагове с цел избягване на предсрочни избори, след като съюзът с „Лигата“ на Матео Салвини се разпадна миналия месец. \r\nПривържениците на Движение „Пет звезди“ гласуват онлайн да подкрепят предложената коалиция. Малко след като започна гласуването, партиите публикуваха програма с 26 точки, която да бъде в основата на планираното правителство. \r\n„Това е много деликатен момент за страната. В него трябва да се работи, като се съсредоточим върху интересите и нуждите на гражданите, на общността, която всички ние образуваме заедно“, заявиха от партията на Ди Майо, призовавайки своите привърженици да подкрепят сделката. \r\nИталианският референтен 10-годишен облигационен доход достигна рекордни ниски нива във вторник в знак, че инвеститорите вярват, че новата администрация ще встъпи в длъжност, което отклонява риска от предсрочни избори и продължителна политическа нестабилност. \r\nНачело на списъка с политики за новото правителство е ангажиментът да се използва бъдещия бюджет, за да помогне на застоялата икономика да расте, но и обещанието, че новият кабинет няма да застраши публичните финанси. \r\nИталия е втората по големина тежест на дълга в Европейския съюз като част от икономическото производство, а пактът призовава за по-голяма гъвкавост от Брюксел за преодоляване на „прекомерната твърдост“ на съществуващите бюджетни правила. \r\nПодчертавайки социалната справедливост, двете партии обещаха да въведат минимална заплата, да избегнат повишаването на ДДС-то и да увеличат разходите за образование, изследвания и благосъстояние. Програмата също призова за данък върху мултинационалните компании и създаване на публична банка, която да спомогне за стимулиране на развитието в по-бедната южна част на страната. \r\n \r\n Тереза Герова", "date": "2019.09.04", "title": "Reuters: Италианските партии съгласуваха програмата на новото правителство, Движение „Пет звезди“ гласува за сделката"}
{"url": "http://www.focus-news.net/news/2019/09/04/2695199/ivitsa-dachich-na-strategicheskiya-forum-v-bled-belgrad-razchita-na-dialog-s-prishtina-sled-izborite-v-kosovo.html", "text": "Министърът на външните работи на Сърбия Ивица Дачич е на мнение, че диалогът между Белград и Прищина може да бъде възобновен след формирането на ново правителство в Пришина на база резултатите от предсрочните избори на 6 октомври 2019 г. Съответното първият дипломат на Белград заяви в речта си на XIV Международен стратегически форум в словенския град Блед, предава  TACC . \r\n„Вярвам, че диалогът с Прищина може да продължи след формирането на ново правителство [на Косово]. Във всеки случай ние сме готови да действаме бързо и да бъдем конструктивни.. Сърбия също подкрепя либерализирането на визовия режим [от страна на ЕС] за хората от Косово\", подчерта Дачич. \r\nПо-рано държавният глава на Косово Хашим Тачи призова за предсрочни парламентарни избори. Решението бе взето във връзка с прекратяването на работата на парламента на 22 август, след като премиерът Рамуш Харадин подаде оставка поради призовка за разпит от Специализирания съд в Хага за разследване на военни престъпления.  \r\nДиалогът между Белград и Прищина беше замразен, след като властите в Прищина въведоха 100% търговски мита върху стоки от Сърбия, както и Босна и Херцеговина. Това се случи на 21 ноември 2018 г. Освен това на 14 декември 2018 г. парламентът на Косово одобри формирането на армия на базата на силите за сигурност, което противоречи на съществуващите международни документи, в частност Резолюция № 1244 на Съвета за сигурност на ООН. На 7 март тази година парламентът в Прищина прие с мнозинство закон за преговорна платформа с Белград, който блокира всяка възможност за компромисно решение. Властите в Прищина също обявиха курс към обединение с Албания и предприеха редица подготвителни стъпки, отменяйки роуминга и премахвайки граничния контрол, подчертава агенцията. \r\nОтмяната на търговските мита върху сръбски и босненски стоки ще отвори възможността за преговаряне за споразумението за нормализиране на отношенията между Белград и Прищина. Това съобщи пресслужбата на сръбското министерство на външните работи след срещата на Ивица Дачич със заместник-помощник държавния секретар по европейските и евразийските въпроси Матю Палмър, който беше назначен на поста специален представител на САЩ за Западните Балкани на 30 август. \r\n„На срещата бяха анализирани отношенията на Белград и Прищина. Разбира се, трябва да изчакаме резултатите от изборите в Косово и Метохия, сформирането на правителството и се надяваме то да премахне митата и да отвори пространство за продължаване на диалога\", се казва в съобщението. Отбелязва се, че на срещата са били обсъдени и ситуацията в региона и европейската перспектива на страните от Западните Балкани. \r\n \r\n Тереза Герова", "date": "2019.09.04", "title": "Ивица Дачич на Стратегическия форум в Блед: Белград разчита на диалог с Прищина след изборите в Косово"}
{"url": "http://www.focus-news.net/news/2019/09/04/2695203/gerb-i-sds-podpisaha-ramkovo-sporazumenie-za-mestnite-izbori-obzor.html", "text": "Структурите на ГЕРБ и на СДС заявиха, че са подписали политическо рамково споразумение, което касае цялата страна. Това стана ясно днес на пресконференция по повод предстоящите местни избори на 27 октомври. Председателят на СДС Румен Христов коментира, че и двете партии имат автономия да вземат решения. По думите му в това обединение се търси разбирателство, като се надява преди всичко в големите градове да бъде постигнато такова разбирателство. Освен големите градове обединението се концентрира и в Монтана. Христов обяви, че за шести пореден път сегашният кмет на града Златко Живков се кандидатира за поста. Румен Христов коментира, че двете партии са постигнали съгласие относно кандидата за кмет на Монтана.  \r\nКметът на Монтана Златко Живков заяви, че амбициите му за следващия мандат са свързани с жизнения стандарт, с развитието на града и общината. Той добави, че разчита на подкрепата на ГЕРБ и смята, че тя е изключително важна за хората. Очакванията на Живков са за категоричен първи тур и хора, работещи за решаване, а не за създаване на проблеми в Общинския съвет.  \r\nПремиерът Бойко Борисов също коментира кандидатурата на Златко Живков за кмет на Монтана. Министър-председателят заяви, че започва изграждането на пътя Ботевград – Мездра, двата обхода и въобще пътя до Видин. Борисов добави, че това обещание може да даде на местните граждани кандидат-кметът. По думите на премиера най-важното е пътят Ботевград – Мездра, тогава вече пътуването до Видин и до Монтана ще става за един час и то спокойно каране. Това ще даде възможност и за инвеститори и туризъм и всички останали към Северозапада.  \r\nБойко Борисов коментира и кандидатурите за кмет на София на Йорданка Фандъкова и Мая Манолова. Очакванията на премиера са двете кандидатки да проведат една коректна кампания за местните избори. „И двете са умни, отговорни, няма лошо да има такава битка за София. Хубаво е и БСП да участва в тази битка, защото иначе не е честно да се скрият зад Мая, която те изгониха, а ГЕРБ я подкрепи“, каза Борисов. Премиерът припомни момента, когато е подал ръка на Манолова и тя е станала омбудсман на България. „Когато ГЕРБ мечтаеше за отмъщение и имаше цялата власт да го свърши, заради инсинуацията в Костинброд, помните тази манипулация ни струва много проценти на ГЕРБ, Станишев и Мая Манолова занесоха сигнала на прокурорите. Помните ли за автобуси с двойни дъна, помните ли за какви лъжи се говореше. Тогава ГЕРБ искаше да отмъсти, а аз не дадох, казах им, че ни трябва такъв човек за омбудсман“, заяви Борисов. Според премиера няма човек, който да е помагал на Мая Манолова повече от него. Борисов обясни, че по време на целия ѝ мандат на омбудсман, въпреки съпротивата в ГЕРБ и парламента, Манолова е получила всичко, каквото поиска - стотици милиони за хората с увреждания, които са ѝ дадени. Борисов заяви, че в качеството си на омбудсман Мая Манолова се е справяла добре и че действията ѝ са били добре за държавата.  \r\nВиолета СИМЕОНОВА", "date": "2019.09.04", "title": "ГЕРБ и СДС подписаха рамково споразумение за местните избори (ОБЗОР)"}
{"url": "http://www.focus-news.net/news/2019/09/04/2695197/tass-posolstvoto-na-rusiya-e-iznenadano-ot-pozitsiyata-na-balgarskoto-vanshno-ministerstvo-za-izlozhbata-za-osvobozhdenieto-na-evropa.html", "text": "Руското посолство в България изрази своята загриженост относно изявлението на Министерството на външните работи на България във връзка с изложбата, посветена на 75-годишнината от \"освобождението на Източна Европа от нацизма\", която ще бъде открита в Руския културно-информационен център на 9 септември, предава  TACC . \r\n„Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София.  \r\nМВнР разпространи официално изявление във връзка с изложба в София, посветена на 75-годишнината от \"освобождението на Източна Европа от нацизма\". \r\n„Без да отричаме приноса на СССР за разгрома на нацизма в Европа, не трябва да затваряме очите си за това, че щитовете на съветската армия носят на народите на Централна и Източна Европа половин век репресии, които задушават гражданското съзнание, изкривяват икономическото развитие и ги откъсват от динамиката на процесите, протичащи в развитите европейски страни“, се казва в изявлението на официалния уебсайт на дипломатическото ни ведомство. \r\n \r\n Тереза Герова", "date": "2019.09.04", "title": "ТАСС: Посолството на Русия е изненадано от позицията на българското външно министерство за изложбата за \"освобождението на Европа\""}
{"url": "http://www.focus-news.net/news/2019/09/04/2695202/tass-nato-zapochna-ucheniya-v-baltiysko-more.html", "text": "Страните от НАТО започнаха ученията Northern Coasts в Балтийско море с участието на три хиляди военнослужещи и около 40 кораба от 18 държави. Това съобщиха от пресслужбата на Алианса, предава  TACC . \r\n„Ученията Northern Coasts ще се проведат в протока, свързващ Балтийско и Северно море. В тях участват около три хиляди военни и 40 кораба от 18 държави от НАТО\", се казва в официалното съобщение. \r\nМаневрите се провеждат ежегодно, като тази година се организират за 13-и път. От началото на кризата в отношенията с Руската федерация през 2014 г., след присъединяването на Крим към Русия, НАТО започна да милитаризира Балтийско море, увеличавайки броя на военните маневри и разузнавателни полети. В граничните райони с Русия в балтийските държави и Полша Алиансът разполага с четири многонационални тактически групи с общ брой до пет хиляди души, коментира ТАСС. \r\nАлиансът мотивира всички тези действия с изявления на собствените си лидери и балтийски политици за необходимостта от сдържане на Русия, допълва агенцията. \r\n \r\n . \r\n \r\n \r\n Тереза Герова", "date": "2019.09.04", "title": "ТАСС: НАТО започна учения в Балтийско море"}
{"url": "http://www.focus-news.net/news/2019/09/04/2695204/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "След неделните избори за местни парламенти във федералните провинции Бранденбург и Саксония правителството в Берлин на канцлера Ангела Меркел може да въздъхне с облекчение – до катастрофа не се стигна. „Алтернатива за Германия“ зае едва второ място. Но самият факт, че в Берлин се радват на второто място на определяните от тях като радикали, говори едно - Германия е в състояние на дълбока политическа криза, коментират в редакцията на руския вестник  „Взгляд“ .  \r\nФактът, че „Алтернатива за Германия“ стана третата най-силна партия в страната, стана факт още през 2017 г. Това се случи след изборите за Бундестаг, при които евроскептиците и националистите (в повече от по-мекия смисъл на думата) спечелиха 12,6% и сформираха третата по големина парламентарна фракция. Миналата година според проучванията те започнаха периодично да заемат второ място, изпреварвайки социалдемократите - и в източната част на страната, в бившата ГДР, тази година станаха най-популярната партия.  \r\nЗатова германските елити с такова напрежение изчакаха изборите на 1 септември, когато източногерманците трябваше да избират регионалните правителства на Саксония и Бранденбург. Проучванията показваха увеличаване на популярността на АзГ и вероятността тя да излезе на върха. И всичко това въпреки факта, че срещу тях се водеше засилена агитация и всички останали участници в изборите обявиха предварително, че в никакъв случай няма да управляват с тях в коалиция.  \r\nСледователно, когато резултатите бяха обобщени и се оказа, че АзГ е на второ място, коментаторите започнаха да твърдят, че ситуацията не е чак толкова лоша. На уебсайта на Deutsche Welle се появи статия под заглавието „Изборите в източната част на Германия стабилизират правителството на Меркел“. След като ХДС зае първото място в Саксония, а ГСПД в Бранденбург, и двете партии от управляващата в Берлин коалиция може да си поемат въздух. Но това, разбира се, е вярно само от гледна точка, че пълната катастрофа за управляващата коалиция все още не е настъпила. В същото време е невъзможно да се оспорят твърденията на лидерите на АзГ, че на тези избори има само един победител - и това е тяхната партия.  \r\nВсъщност в Саксония АзГ получи повече от 27% от гласовете, в сравнение с 9,7% на последните избори преди пет години. Да, тя изостава от ХДС с пет процента (докато партията на Меркел загуби 7,5%), но всъщност утрои резултата си. В Бранденбург АзГ „само“ удвои резултатите си, като спечели 23,7% срещу 12% на последните избори. Тук те бяха победени от ГСДП с 26%, които загубиха почти шест процента от избирателите си. И двете партии остават на власт в провинциите, въпреки че други партии, на първо място „Зелени“, ще трябва да бъдат привлечени за създаването на нови коалиции. Ясно е, че всичко ще бъде направено, за да не се позволи по-нататъшното издигане на власт на АзГ, но с всяка следваща година задачата ще бъде по-трудна и по-трудна.  \r\nТрадиционните германски партии не искат да признаят реалността: всички опити за дискредитиране на АзГ са не само безплодни, но дават точно обратния резултат. Всички шест години от съществуването на тази партия, която предизвиква германския политически елит и правилата за политическа коректност, т.е. заглушавайки някои неудобни теми (било то европейска интеграция или миграция), те се опитват да я представят като разтърсваща, радикална, неприлична. Наричат я ултрарадикална, националистическа, почти фашистка партия.  \r\nНо всяка година все повече и повече хора гласуват за АзГ- и няма нужда да бъдете оракул, за да предскажете, че с всяка следваща година позициите й ще продължават да заякват. И в краткосрочен план АзГ първо ще стане уверена втора политическа сила в страната, а след това – първа.  \r\nГерманската политическа класа няма да успее да спре АзГ. Да, дори когато спечели изборите, т.е. получи относително мнозинство от гласовете, тя може да продължи да бъде държана в изолация. Или поне докато се създадат възможности за различни варианти от коалиции, в които няма „лоши германци“. Една четвърт ще гласува за тях, а след това една трета от всички избиратели ще им каже, че с такива възгледи не може да бъдат на власт. За да защитим демокрацията, можем да изолираме радикално малцинство. Германските елити залагат точно на такава стратегия, просто защото не са в състояние да направят нищо друго. Всъщност самата поява на АзГ и нарастването на нейната популярност са следствие от дълбоката криза, в която се оказват системните партии и професионалните политици.  \r\nЕдинственият ефективен начин за спиране на АзГ би могла да бъде промяна на „старите“ партии, особено в редиците на ХДС и ГСПД. Управляващите партии обаче не искат да се променят, въпреки че на регионално ниво лидерите им правят опити да се адаптират към очакванията на хората. Например, в Саксония местният премиер Михаел Кречмер отдавна се отдалечава от обичайната линия на своя ХДС(не само между другото, по въпроса за мигрантите, но и за необходимостта от установяване на отношения с Русия). Ако не беше той, ХДС щеше да загуби Саксония.  \r\nХДС не иска да се променя, защото Меркел твърдо държи властта в ръцете си и само формално отстъпва на новия лидер партията Анегрет Крамп-Каренбауер. Веднага щом Меркел напусне, партията ще започне да подрежда нещата. И това може да се случи всеки момент. В крайна сметка запазването на Меркел на власт до следващите избори през 2021 г. е възможно само в един случай - ако коалицията в Берлин, продължи да управлява. Т.е., докато социалдемократите продължат да се съгласяват да бъдат „донор на Меркел\".  \r\nАко те напуснат коалицията, Меркел ще загуби поста канцлер: въпреки че тя може да не отиде на предсрочни избори и да се опита да състави ново правителство със свободните демократи и „Зелени“. Никой от тях обаче няма да иска да я види отново начело на кабинета.  \r\nНо защо ГСДП продължава да остава вярна на Меркел - въпреки че всички отдавна са разбрали, че участието й в управляващата коалиция убива тази партия? Тази година тя получи 15,7% на изборите за Европейски парламент. До 2021 г. рейтингът й може да падне до 10% - и тогава социалдемократите ще паднат не на трето, а на четвърто или дори пето място. Но не става въпрос за обикновена партия: ГСДП е основната социалдемократическа партия не само в Германия, но и в Европа като цяло. Всъщност цялата социалдемокрация започна с нея. И тази партия се жертва за Меркел?  \r\n   \r\nПреди повече от век и половина ГСПД (тя е най-старата партия в Германия и единствената, която се е запазила в Германия от предвоенно време) премина през различни етапи. Но тя става първата партия на страната още през 1890г. Тогава обаче тя, както сега АзГ, не беше допусната до власт. По-късно въпреки това тя влиза в имперското правителство, а след 1918 г. и ликвидирането на монархията напълно превзема властта - и участва в нея под различни форми, докато Хитлер не печели. Тогава тя е забранена и се преражда след 1945 година.  \r\nДълги години тя беше в опозиция, но в средата на 60-те години на миналия век се присъедини към коалицията, през 1969 г. тя спечели изборите. През тринадесетте години от управлението на ГСПД, наред с другото, се възстановяват отношенията със СССР. Но след като губи властта през 1982 г., социалдемократите успяха да си я върнат едва през 1998 г., когато Герхард Шрьодер стана канцлер. Той загуби изборите от Меркел през 2005 г., но дори тогава партията му не напусна правителството, а стана младши партньор в коалиция с ХДС. ГСПД беше в опозиция само през 2009 г., но през 2013 г. се върна в съюз с християндемократите. Т.е. през последните 20 години партията е била в опозиция само четири години, но не е донесла нищо добро, за да бъде на власт.  \r\nПрез последните две години и половина партията смени трима лидери. И вече няколко месеца е без председател. Последният лидер, Андреа Налес, подаде оставка през юни след неуспешните избори за Европейски парламент, а сега партията се ръководи от временна „тройка\".  \r\nДо края на годината ГСПД трябва да избере лидер и да реши как да продължи напред. Нито един лидер, който се интересува от бъдещето на партията, няма да я остави в коалиция с Меркел. Но дали такъв кандидат ще може да бъде избран?  \r\nСега всъщност основният социалдемократ в страната е Франк-Валтер Щайнмайер, президент на Германия. Той ръководи партията за кратко преди изборите през 2009 г. и дори беше нейн кандидат за канцлер. Но партията загуби вота и реши да не влиза в коалиция с Меркел. В същото време Щайнмайер беше министър на външните работи в кабинета на Меркел през 2005-2009 г. и се върна на този пост през 2013 г., когато ГСДП отново влезе в правителството. И вече през 2017 г. той се премести на поста на федерален президент, представен, между другото, не от собствената си партия, а от ХДС на Меркел.  \r\nМоже би сега Щайнмайер (който не заема никакви постове в партията) е този, който държи ГСДП в коалиция с ХДС, като се оправдава с това, че вътрешната политическа стабилност е по-скъпа от партийните интереси? Ако това е така, тогава това е пътят към нищото: те ще убият най-старата политическа партия в Германия и няма да спрат АзГ. Въпреки това и Щайнмайер, и Меркел, така или иначе, ще напуснат постовете си до пролетта на 2022 г., точно навреме, когато АзГ се опита да се качи на първото място на германския партиен подиум.  \r\n   \r\n***  \r\n  Ръководителят на Центъра за изследване на съвременните балкански кризи към Института за славянски изследвания на Руската академия на науките (РАН) Елена Гускова подчерта, че ситуация около предполагаемото присъединяване на Сърбия към Европейския съюз е сложна. Съответното тя подчерта  в интервю за списание „Международная жизнь“, цитирано от вестник  „Известия“ .  \r\n„Сърбите постоянно правеха отстъпки, абсолютно всякакви отстъпки. И всички се надяват скоро да бъдат приети в ЕС. Но днес (в ЕС) Казват, че (прием) може да има през 2026 г., а може и да няма. Мнозина в ЕС обикновено казват, че няма да приемат никого, особено сърбите“, подчерта Гускова.  \r\nПрез август мнозинството от сръбските граждани (53%) подкрепиха присъединяването на страната им към Общността, стана ясно от проведено проучване. Отбелязва се, че 25% от анкетираните реагираха отрицателно на идеята за членството на страната в ЕС, 10% от анкетираните отказаха да споделят мнение по въпроса, а 12% се затрудниха да отговорят.  \r\nСръбският президент Александър Вучич неведнъж е отбелязвал, че Белград се ангажира да работи в тясно и приятелско сътрудничество с Руската федерация, но поддържа курс към членство в ЕС. В същото време през май министърът на отбраната на Сърбия Александър Вулин заяви, че страната уморена от Брюксел, който непрекъснато променя целите си и поставя нови условия за страните, които желаят да се присъединят към организацията. Според него ЕС трябва ясно да каже на Сърбия дали е заинтересована от присъединяването й или не. Вулин отбеляза, че „има други съюзи и други нации“, които са готови да си сътрудничат с Белград на равни начала.  \r\nЗападът не подкрепя поддържането на приятелски отношения между Белград и Москва. Условията, необходими за приемането на Сърбия в ЕС, са по-специално отхвърлянето на подобни отношения и признаването на независимостта на Косово.  \r\nНа 24 март, денят на 20-ата годишнина от бомбардировките над Югославия от силите на НАТО, в Белград се проведе митинг, на който членове на Сръбската радикална партия изгориха знамената на ЕС и Северноатлантическия блок. Тогава лидерът на партията Воислав Шешел заяви, че Сърбия трябва да се интегрира с Русия и да се присъедини към Организацията на Договора за колективна сигурност (ОДКС).  \r\n   \r\n***  \r\n   \r\n  В интервю „Русский репортер“ сръбският член на председателството на Босна и Херцеговина Милорад Додик недвусмислено заяви, че присъединяването на страната към НАТО е невъзможно: Република Сръбска прие резолюция за военен неутралитет, което показва, че не иска да бъде член на Северноатлантическия алианс, отбелязва официалният печатен орган на правителството в Москва – вестник  „Российская газета“ .   \r\n„Дадохме да се разбере ясно, че няма да преминем към НАТО и няма да бъдем част от този съюз по редица политически, военни, икономически и други причини. Например, що се отнася до икономическия аспект, постоянно ни казват: ще влезете НАТО - и икономическата ситуация ще се подобри веднага. Но можем да видим какво се случва в Хърватия, Черна гора и някои други страни от региона. А що се отнася до военните причини - НАТО бомбардира сръбския народ два пъти без резолюция на ООН - това е факт.Това беше едностранно и криминално действие на НАТО срещу сръбския народ, което причини огромни щети по отношение на човешки жертви и материално-технически средства както на Република Сръбска, така и на Сърбия. Сърбите като народ нямат причина да амнистират тази незаконна военна операция чрез присъединяване към НАТО. Макар нашите противници да са силни и влиятелни, а ние да сме малки и слаби, що се отнася до нашата воля, ние не искаме да се присъединяваме към тях, не искаме да имаме военна граница на река Дрина. Ние ценим ролята и позицията на Русия в региона, но считаме, че не е необходимо да влизаме във военни съюзи. Ето защо ние определихме позицията си като неутрална. От руска страна позицията ни се приема доста разумно, но от Запад получаваме ултиматум; те също се опитват да използват босненските структури, за да ни наложат НАТО. Третата, политическа причина е, че не получаваме нищо от членството в НАТО, но губим приятели. А ние не искаме това! В политически смисъл ние се стремим да изградим позиция на неутралитет. Разпределението на силите в самия свят вече е различно, отколкото преди 20 г. или дори 10 г. Разбира се, ние сме малка нация, не трябва да изразяваме амбициите за разрешаване на големи въпроси - това е прерогатив на великите сили. Но за всеки, който дори е слабо въвлечен в политическите процеси, е очевидно: ситуацията на глобално ниво се усложнява и вече можете да разберете в коя посока се движи всичко. Сега ние по никакъв начин не смеем да загубим някой от нашите партньори\", цитира изданието думите на Додик.  \r\nСпоред Додик чрез Матю Палмър (който в края на август бе назначен за специален представител на САЩ за Западните Балкани) е заявено, че Босна и Херцеговина първо трябва да приеме План за действие за членство в НАТО. „За да може тя да се присъедини към НАТО, ще трябва да гласувам за него. Но определено няма да го направя. Разбира се, това ще доведе до множество проблеми. САЩ вече ме включиха в списъка на персоните нон грата. Но не бях избран, за да се грижа за личния си комфорт в този много труден исторически момент за сърбите, бях избран за представител и лидер на хората, с които съм горд , за да политика. Ангажиран съм да защитавам сръбските национални интереси. Дали се харесвам на някого в Брюксел или не, е въпрос за тях, но не и за мен\".  \r\nЧленът на Президиума заяви, че ако някой, заобикаляйки сърбите, се опита да въвлече Босна и Херцеговина в НАТО, тогава те сами ще подпишат смъртната присъда на страната. „Без участието на сърбите, страната е обречена\", предупреди Додик.  \r\nПолитикът коментира и възможността за присъединяване към санкциите срещу Русия като едно от потенциалните условия за европейска интеграция на Босна и Херцеговина. „Въпросът за санкциите е много далеч от реалността. Ако утре кажат: Е, ще ви вземем в ЕС, просто въведете санкции\", бих отказал да вляза дори тогава, и няма да налагам санкции\".  \r\nМилорад Додик също очерта своята принципна позиция по отношение на Крим, който за него очевидно е част от Русия. „Много бих искал да отида в Крим - ще избера времето за посещението и не виждам причина, поради която това посещение не би могло да се състои“, заяви политикът. „За мен винаги е голяма чест да се срещна с руския президент Владимир Путин и очаквам следващата ни среща да се проведе скоро“.  \r\nСпоред редакцията „колективният Запад“ продължава да прибягва до насилие срещу сръбския народ в Босна и Херцеговина, настоявайки лидерите му да се „преклонят пред НАТО и САЩ“. В същото време от октомври 2018 г. страната не е в състояние да сформира нов Министерски съвет, начело на който трябваше да застане сърбин. Предпоставката за появата на правителство, представено от бошняци и хървати и подкрепено от САЩ, бе да се ускори интеграцията на балканската държава в НАТО чрез изпращане на Годишната национална програма в Брюксел. Това би позволило на Запада да активира плана за действие за членство в НАТО за Босна и Херцеговина (на 5 декември 2018 г. страните от НАТО одобриха активирането на плана и насърчиха Босна и Херцеговина да представи ГНП). Американският държавен секретар Майк Помпео дори изпрати писмо до най-висшия колективен ръководен орган на Босна и Херцеговина - Президиума, с молба за одобрение на ГНП. „Тази стъпка няма да предопредели бъдещото членство в НАТО, но ще окаже положително въздействие върху трансформацията и модернизацията на въоръжените сили на страната\", отбеляза американският дипломат. „Тази стъпка ще подобри сигурността в Босна и Херцеговина и ще ускори процеса на реформи, което е условие страната да получи статут на кандидат за членство в Европейския съюз. Затова ви приканвам да продължите усилията, положени от предишните власти, и да одобрите ГНП като част от това\", припомня изданието думите на Помпео.  \r\nСърбите категорично отхвърлиха подобно развитие на събитията, позовавайки се на резолюцията на Народното събрание на Република Сръбска относно военния неутралитет и нежеланието да се присъединяват към каквито и да било военнополитически блокове, което предизвика възмущение, включително във Вашингтон.", "date": "2019.09.04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/09/04/2695198/gazeta-express-kosovo-kosovo-predpriema-merki-za-predotvratyavane-na-namesata-na-sarbiya-v-parlamentarnite-izbori.html", "text": "Институциите в Косово няма да позволят на представители на никоя друга държава да влизат в страната и да участват в кампании, в момент, в който се води кампания за предсрочните парламентарни избори, съобщава електронното издание на прищинския ежедневнк  Gazeta Express , като се позовава на изявления на правителствени служители. \r\nРеакцията на Прищина е във връзка със съобщения, че се очаква редица сръбски политици да посетят Косово, докато страната се подготвя за предсрочните избори на 6 октомври. Джетлир Жиберай, политически съветник на министъра на външните работи на Косово в оставка Беджет Пацоли, заяви пред медии, че Прищина няма да позволи на представители на други държави да влизат в Косово, особено на сръбски служители, чието намерение е да се включат в предизборната кампания. „Тяхната цел еда повишават напрежението, да създават вътрешно напрежение тук. Но косовските институции няма да позволят да се навреди на изборния процес\", увери Жиберай. \r\n \r\n Тереза Герова", "date": "2019.09.04", "title": "Gazeta Express (Косово): Косово предприема мерки за предотвратяване на намесата на Сърбия в парламентарните избори"}
{"url": "http://www.focus-news.net/news/2019/09/04/2695209/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\n \r\nОт 9.10 часа в сградата на Народното събрание президентът Румен Радев ще направи обръщение по повод откриването на новата сесия на НС. На откриването на новата сесия на парламента ще присъства и вицепрезидентът Илияна Йотова. \r\n \r\n \r\n*** \r\n \r\nОт 9.00 часа ще започне редовно заседание на Народното събрание. \r\n \r\n \r\n*** \r\n \r\nОт 10.00 часа ще започне редовното заседание на Министерски съвет.  \r\n \r\n \r\n*** \r\n \r\nОт 17.00 часа в Зрителна зала на Дома на енергетика министър Теменужка Петкова ще участва в отбелязването на 45 години от изграждането на АЕЦ \"Козлодуй\" \r\n \r\n \r\n*** \r\n \r\nОт 11.30 часа СДС ще подаде документи за регистрация в ЦИК за местните избори на 27 октомври. \r\n \r\n \r\n*** \r\n \r\nОт 9.30 часа 6-и състав на Специализирания наказателен съд ще заседава подело срещу Емил М., Мартин Д. и Калоян Б., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 2-ри състав на Специализирания наказателен съд ще заседава подело срещу Божидар К., Иван Т., Георги Ив., Тодор Сл., Радослав Д., Димитър Н., Данаил П., Николай И., Силви Н. и Марчо М., обвинени в образуване и ръководене на организирана престъпна група. \r\n \r\n \r\n*** \r\n \r\nОт 10.30 часа 13-и състав на Специализирания наказателен съд ще заседава подело срещу Марио Йо., обвинен в образуване и ръководене на организирана престъпна група. \r\n \r\n \r\n*** \r\n \r\nОт 11.30 часа в Пресклуб „България“ ще се състои официалното връчване на наградата „Сребърен сокол“ на алпиниста Атанас Скатов. \r\n \r\n \r\n*** \r\n \r\nОт 12.00 часа в Интер Експо Център ще бъде открито първото издание на Кариерен Кошер 2019, посветен на професионалното развитие, ориентиране и споделяне за прогресивно мислещи бизнеси и таланти с опит и образование в чужбина. Приветствие ще отправи заместник-министърът на труда и социалната политика Султанка Петрова. \r\n \r\n \r\n*** \r\n \r\nОт 14.30 часа 7-и състав на Специализирания наказателен съд ще заседава подело срещу Николай К., Денислав П., Симеон С., Пламен С. и Красимир Ив., обвинени в участие в ръководството на престъпна организация или група \r\n \r\n \r\n*** \r\n \r\nОт 18.00 часа в Съюза на българските художници на бул. „Раковски“ 125 ще бъде открит Фестивалът на съвременната българска керамика. Той е ежегодна изложба, която представя оригинални творби на български художници, създадени през последните три години. Фестивалът ще продължи до 27 септември 2019 г. \r\n \r\n \r\n*** \r\n \r\nОт 10.30 часа в сградата на ОДМВР - Благоевград ще се проведе пресконференция за дейността на Дирекцията, както и предприетите охранителни мерки по повод началото на новата учебна 2019/2020 година.  \r\n \r\n \r\n*** \r\n \r\nОт 18.00 часа в галерия „Неси“ ще бъде представена изложба с творби на Любка Кирилова. \r\n \r\n \r\n*** \r\n \r\nОт 18.30 часа в Дома на писателя поетът и журналист Румен Леонидов ще представи най-новата си книга „Покаяние Господне“. \r\n \r\n \r\n*** \r\n \r\nОт 18.30 часа в Арт салона на Радио „Варна“ ще бъде открита юбилейната изложба „Преоткриване” на завършилите специалност „Изобразително изкуство” в НУИ „Добри Христов” през 1999 г.  \r\n \r\n \r\n*** \r\n \r\nОт 20.00 часа в Летния театър ще бъде представен спектакълът „За сватбите“ със специалното участие на Камен Донев. \r\n \r\n \r\n*** \r\n \r\nОт 10.00 часа в Хотел „Кристал\" ще се проведе събитие за представяне на резултатите по проекта „Подобряване на квалификацията на професионалистите, предлагащи палиативни грижи на европейско ниво, чрез създаване на сравнителна рамка на компетентностите, ECVET базирани учебни материали и инструмент за самооценка на уменията\". Проектът се реализира от Община Златоград в партньорство с организации от Литва, Кипър, Белгия, Унгария и Турция. \r\n \r\n \r\n*** \r\n \r\nОт 17.30 часа в Художествената галерия в Ловеч ще бъде открита изложбата „Александър Батенберг – първият княз на Княжество България“. \r\n \r\n \r\n*** \r\n \r\nОт 9.00 часа в зала 2 на Окръжен съд – Пловдив ще се проведе заседание по делото срещу подсъдимия Димитър В., обвинен за причиняване на катастрофа, при която е загинал човек в инвалидна количка. \r\n \r\n \r\n*** \r\n \r\nВ 10.00 часа в Пресклуба на БТА в Пловдив на бул. „Шести септември“ 140 на пресконференция на тема „Презентация на Технофилма „Героите от САЩ-94“, изработен от  по повод 25-годишнината от най-доброто представяне на български национален отбор по футбол на Мондиал - четвърто място от Световното първенство по футбол в САЩ 1994 година.  \r\n \r\n \r\n*** \r\n \r\nВ 10.00 часа ще се състои традиционното „къпане\" на паметника на Съединението на площада.  \r\n \r\n \r\n*** \r\n \r\nОт 11.00 часа в парковата зона на бул. „Менделеев“ ще се състои официално откриване на обновените части градското пространство в района. На място ще присъства кметът на район „Централен“ в Пловдив Георги Стаменов. \r\n \r\n \r\n*** \r\n \r\nОт 16.00 часа в Пресклуба на БТА в Пловдив на бул. „Шести септември\" 140 ще се състои пресконференция на  „Движение 681\"  и ПП Земеделски съюз „Александър Стамболийски\". \r\n \r\n \r\n*** \r\n \r\nОт 19.00 часа на крепостта „Туида“ ще се проведе акробатично шоу под наслов „Приказна Нощ“. \r\n \r\n \r\n*** \r\n \r\nОт 09.00 часа в село Памукчии свещеноиконом Евгений Димитров ще отслужи водосвет и ще прочете молитва за благословение на работещите по започващия ремонт на храма „Св. Параскева Петка Българска“ в селото. \r\n \r\n \r\n*** \r\n \r\nОт 11.00 часа в офиса на Областен информационен център – Стара Загора ще се проведе работна среща на тема „Възможности за финансиране в малките населени места в област Стара Загора чрез Местните инициативни групи“.  \r\n \r\n \r\n*** \r\n \r\nОт 11.00 часа в парк „Зеления клин” ще се проведе куклено шоу на театрална студия „Слънчице” при Детски отдел на библиотека „Родина” с художествен ръководител актрисата Росица Гюмлиева. \r\n \r\n \r\n*** \r\n \r\nОт 18.40 часа в парк „Загорка“ ще се проведе пресконференция във връзка с откриването на петото издание на „Beerфестът“ в града. Официалното откриване на фестивала е от 19.00 часа.  \r\n \r\n \r\n*** \r\n \r\nОт 19.00 часа в Оперния театър ще се състои концерт на най-изявените участници в майсторския клас на Веселина Кацарова. Диригент е Владимир Бошнаков. \r\n \r\n \r\n*** \r\n \r\nОт 10.00 часа,  в конферентната зала на Областна администрация ще се проведе кръгла маса за предотвратяване на престъпленията от омраза в Шумен.", "date": "2019.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2019/09/04/2695208/gd-granichna-politsiya-intenziven-e-trafikat-na-gkpp-kapitan-andreevo-na-gkpp-dunav-most-vidin-i-gkpp-dunav-most-ruse.html", "text": "Интензивен е трафикът на границата с Република Турция на ГКПП „Капитан Андреево“ на изход за товарни автомобили. На границата с Румъния трафикът е интензивен на изход за товарни автомобили на ГКПП „Дунав мост – Видин“ и ГКПП Дунав мост – Русе“. На останалите гранични контролно-пропускателни пункта на границата с Република Румъния трафикът е нормален. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Сърбия, Република Северна Македония, Република Гърция трафикът е нормален на всички гранични контролно-пропускателни пункта.", "date": "2019.09.04", "title": "ГД „Гранична полиция“: Интензивен е трафикът на ГКПП „Капитан Андреево“, на ГКПП „Дунав мост – Видин“ и ГКПП „Дунав мост – Русе“"}
{"url": "http://www.focus-news.net/news/2019/09/04/2695210/nimh-dnes-shte-ima-promenliva-oblachnost-na-mesta-okolo-i-sled-obyad-shte-prevali.html", "text": "Днес облачността ще е променлива, по-значителна над планинските и североизточните райони и на места там около и след обяд ще превали. Това съобщи за  Агенция „Фокус“  дежурният синоптик Виктория Клещанова от   Националния институт по метеорология и хидрология .  До края на деня вятърът навсякъде ще се ориентира от североизток и ще е до умерен. Ще е по-хладно, с максимални температури между 25° и 30°, на места в низините на Южна България до 32-33°. Атмосферното налягане е малко по-ниско от средното за месеца и още малко ще се понижи. \r\nНад Черноморието облачността ще е променлива, по-значителна в следобедните часове. На отделни места ще превали и прегърми. Ще духа умерен вятър от север-североизток. Максимални температури 26-29°. Температурата на морската вода е 25-26°. Вълнението на морето ще бъде 3 бала, след обяд на места по южното крайбрежие до 4 бала. \r\nНад планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра – около 21°, на 2000 метра – около 13°.", "date": "2019.09.04", "title": "НИМХ: Днес ще има променлива облачност, на места около и след обяд ще превали"}
{"url": "http://www.focus-news.net/news/2019/09/04/2695201/sky-news-boris-dzhonsan-zagubi-mnozinstvo-v-parlamenta-predi-reshavasht-vot-za-brekzit.html", "text": "Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий се дистанцира от торите и се присъедини към либералдемократите, предава британския телевизионен канал  Sky News . \r\n„Това консервативно правителство агресивно се стреми към Брекзит по безпринципни начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света. Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите“, цитира телевизията думите на Лий.  \r\n„Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество - и да изведем нашата страна към свят, който е по-добро място за следващите поколения\", допълни Лий. \r\n \r\n Тереза Герова", "date": "2019.09.04", "title": "Sky News: Борис Джонсън загуби мнозинство в парламента преди решаващ вот за Брекзит"}
{"url": "http://www.focus-news.net/news/2019/09/04/2695206/pregled-na-mezhdunarodnite-novini-do-6-chasa-agentsiya-fokus.html", "text": "Ситуацията в сирийската провинция Идлиб е сравнима с положението, в което по-рано беше Алепо, който е бил изцяло разрушен в резултат от атаките на сирийската правителствена армия и нейните съюзници. Това заяви президентът на Турция Реджеп Таийп Ердоган на съвместна пресконференция с премиера на Чехия Андрей Бабиш в Анкара, предава  „Анадолската агенция“ . \r\n„Идлиб изчезва постепенно. Също, както изчезна, бе сравнен със земята, Алепо. Идлиб е в същата ситуация“, заяви турският лидер. \r\nДържавният глава отбеляза, че Анкара ще продължи да действа за създаване на зона за сигурност в Сирия и няма да се откажа от подкрепата за бежанците от тази страна. „Нямаме намерение да прогонваме бежанците, затваряйки вратите пред тях, но бихме били много щастливи да спомогнем за създаването на зона за сигурност“, заяви конкретно президентът Ердоган. \r\n*** \r\n Президентът на САЩ Доналд Тръмп отново влезе в полемика с кмета на Лондон Садик Хан, който разкритикува американския лидер за това, че отмени визитата си в Полша във връзка с приближаването на урагана „Дориан“, а след това бе забелязан да играе голф. Във вторник Тръмп написа в „Туитър“, че играта на голф му е отнела много малко време, предава  ТАСС . \r\n„Некомпетентният кмет на Лондон Садик Хан се е загрижил, че съм играл много кратка игра на голф вчера“, написа държавният глава на САЩ. Той отбеляза, че неговите занимания с голф струват на американските данъкоплатци малко, защото той играе на собствените си игрища. Тръмп добави, че неговият прешественик на поста Барак Обама би полетял на Хаваите, за да играе голф. \r\nСлед това президентът отново подложи на критика Хан във връзка с ръста на престъпленията, извършени с гладно оръжие в британската столица. „Хан трябва да концентрира вниманието си върху престъпленията с използване на нож, които абсолютно са излезли от контрол в Лондон“, написа Тръмп. „Хората дори се страхуват да излязат по улиците. Той е ужасен кмет, който не трябва да се бърка в нашите работи!“ \r\nТръмп трябваше да посети Полша на 1-2 септември, за да участва в възпоменателни събития във връзка с 80-годишнината от избухването на Втората световна война. В последния момент обаче американският лидер отказа да пътува до Варшава заради урагана Дориан, приближаващ се към САЩ. Тогава беше решено вицепрезидентът Майкъл Пенс да лети до полската столица. \r\nКметът на Лондон Садик Хан, който присъства на мемориалните церемонии във Варшава, заяви в интервю за Politico, че Тръмп „очевидно е много зает да се бори с урагана на голф игрището“. \r\nПрезидентът на САЩ и кметът на Лондон многократно са си разменяли взаимни атаки. По-специално през юни Тръмп обяви, че Лондон има нужда от нов кмет. Той направи това изявление във връзка с множеството престъпления с хладно оръжие в британската столица. През последните години в Лондон се наблюдава рязко увеличение на подобни престъпления. \r\n*** \r\n Членовете на италианското „Движение 5 Звезди“ (Д5З) са гласували в интернет страницата на партията „за“ формиране на коалиция с Демократич\tеската партия (ДП) начело с Джузепе Конте, предава  ТАСС . \r\nКакто съобщава телевизионният канал Rainews24, лидерът на ляво-популистката партия е заявил след гласуването, че правителствената криза, възникнала заради разпадането на коалицията с „Лигата“, начело с Матео Салвини, е завършила. „Правителствената криза бе разрешена за по-малко от месец“, заяви ди Майо. Според неговите данни, в подкрепа на създаването на коалиция със социалдемократите са се изказали 79.3% от участниците в гласуването, а против са били 20,7%. Общо гласувалите са били 79 хиляди. \r\nВъпросът бе формулиран по следния начин: „Съгласни ли сте Д5З да влезе в кабинет начело с Джузепе Конте заедно с Демократическата партия?“ Анкетата не беше официална и определяща за преговорите. \r\nПравителствена криза в Италия избухна, след като Салвини обяви на 8 август, че управляващото мнозинство не съществува и призова за нови избори. На 20 август Конте подаде оставка от поста на италиански премиер, но продължи да изпълнява задълженията си. Миналата седмица италианският президент Серджо Матарела предаде мандата за съставяне на правителството на Конте, след като Движението, което беше част от бившето коалиционно мнозинство с Лигата, се разбра с бившите си  противници от Демократическата партия да сформира алтернативно парламентарно мнозинство, което да подкрепи новия кабинет. Представители на ДП заявиха, че процесът на преговори по програмата е завършен успешно. Очаква се Конте да представи списък на кабинета на Матарела в сряда. \r\n*** \r\n  Руското посолство в България изрази своята загриженост относно изявлението на Министерството на външните работи на България във връзка с изложбата, посветена на 75-годишнината от \"освобождението на Източна Европа от нацизма\", която ще бъде открита в Руския културно-информационен център на 9 септември, предава  TACC . \r\n„Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София.  \r\nМВнР разпространи официално изявление във връзка с изложба в София, посветена на 75-годишнината от \"освобождението на Източна Европа от нацизма\". \r\n„Без да отричаме приноса на СССР за разгрома на нацизма в Европа, не трябва да затваряме очите си за това, че щитовете на съветската армия носят на народите на Централна и Източна Европа половин век репресии, които задушават гражданското съзнание, изкривяват икономическото развитие и ги откъсват от динамиката на процесите, протичащи в развитите европейски страни“, се казва в изявлението на официалния уебсайт на дипломатическото ни ведомство. \r\n*** \r\n  В навечерието на посещението си в Лондон, вицепрезидентът на САЩ Майк Пенс изрази увереност, че Великобритания ще може да напусне Европейския съюз до изтичането на крайния срок от 31 октомври 2019 г., предава  Reuters .   \r\nПенс използва пресконференция с ирландския премиер Лео Варадкар по-рано във вторник, за да призове ЕС да преговаря „добросъвестно“ с министър-председателя на Обединеното кралство Борис Джонсън и да постигне сделка за Брекзит, която зачита суверенитета на Великобритания. \r\n„Оставам уверен, че ако и двете страни седнат на масата и преговарят добросъвестно, срокът за Брекзит до края на октомври може да бъде спазен“, заяви Пенс пред репортери. \r\n*** \r\n  Институциите в Косово няма да позволят на представители на никоя друга държава да влизат в страната и да участват в кампании, в момент, в който се води кампания за предсрочните парламентарни избори, съобщава електронното издание на прищинския ежедневнк  Gazeta Express , като се позовава на изявления на правителствени служители. \r\nРеакцията на Прищина е във връзка със съобщения, че се очаква редица сръбски политици да посетят Косово, докато страната се подготвя за предсрочните избори на 6 октомври. Джетлир Жиберай, политически съветник на министъра на външните работи на Косово в оставка Беджет Пацоли, заяви пред медии, че Прищина няма да позволи на представители на други държави да влизат в Косово, особено на сръбски служители, чието намерение е да се включат в предизборната кампания. „Тяхната цел еда повишават напрежението, да създават вътрешно напрежение тук. Но косовските институции няма да позволят да се навреди на изборния процес\", увери Жиберай. \r\n*** \r\n  Движение „Пет звезди“ и лявоцентристката Демократическа партия представиха програмата за управление на коалицията, като на първо място в нея е въпроса за бюджета за 2020 г., предава  Reuters . \r\nПартията на Луиджи ди Майо се съгласи да сформира ново правителство с бившите си врагове с цел избягване на предсрочни избори, след като съюзът с „Лигата“ на Матео Салвини се разпадна миналия месец. \r\nПривържениците на Движение „Пет звезди“ гласуват онлайн да подкрепят предложената коалиция. Малко след като започна гласуването, партиите публикуваха програма с 26 точки, която да бъде в основата на планираното правителство. \r\n„Това е много деликатен момент за страната. В него трябва да се работи, като се съсредоточим върху интересите и нуждите на гражданите, на общността, която всички ние образуваме заедно“, заявиха от партията на Ди Майо, призовавайки своите привърженици да подкрепят сделката. \r\nИталианският референтен 10-годишен облигационен доход достигна рекордни ниски нива във вторник в знак, че инвеститорите вярват, че новата администрация ще встъпи в длъжност, което отклонява риска от предсрочни избори и продължителна политическа нестабилност. \r\nНачело на списъка с политики за новото правителство е ангажиментът да се използва бъдещия бюджет, за да помогне на застоялата икономика да расте, но и обещанието, че новият кабинет няма да застраши публичните финанси. \r\nИталия е втората по големина тежест на дълга в Европейския съюз като част от икономическото производство, а пактът призовава за по-голяма гъвкавост от Брюксел за преодоляване на „прекомерната твърдост“ на съществуващите бюджетни правила. \r\nПодчертавайки социалната справедливост, двете партии обещаха да въведат минимална заплата, да избегнат повишаването на ДДС-то и да увеличат разходите за образование, изследвания и благосъстояние. Програмата също призова за данък върху мултинационалните компании и създаване на публична банка, която да спомогне за стимулиране на развитието в по-бедната южна част на страната. \r\n*** \r\n  Приближаващият се към югоизточните брегове на САЩ ураган „Дориан“ отново се засили до трета от пет възможни категория по скалата Сафир-Симпсън, предава  TACC , като се позовава на агенция  Reuters , цитирала информация от Националния център за наблюдение на ураганите в САЩ. По-рано бе съобщено, че ураганът е отслабнал до буря от втора категория. \r\nСпоред центъра „Дориан\" се намира на 170 км източно от град Форт Пиърс в щата Флорида и се движи в северозападна посока, а скоростта на вятъра достига 51 м/с. \r\nСпоред скалата на Сафир-Симпсън, с максимална скорост на вятъра включително от 43 до 49 м/с, ураганът спада към втората категория, а с пориви над 50 и до 58 м/с вече принадлежи към трета категория. \r\n*** \r\n  Министърът на външните работи на Сърбия Ивица Дачич е на мнение, че диалогът между Белград и Прищина може да бъде възобновен след формирането на ново правителство в Пришина на база резултатите от предсрочните избори на 6 октомври 2019 г. Съответното първият дипломат на Белград заяви в речта си на XIV Международен стратегически форум в словенския град Блед, предава  TACC . \r\n„Вярвам, че диалогът с Прищина може да продължи след формирането на ново правителство [на Косово]. Във всеки случай ние сме готови да действаме бързо и да бъдем конструктивни.. Сърбия също подкрепя либерализирането на визовия режим [от страна на ЕС] за хората от Косово\", подчерта Дачич. \r\nПо-рано държавният глава на Косово Хашим Тачи призова за предсрочни парламентарни избори. Решението бе взето във връзка с прекратяването на работата на парламента на 22 август, след като премиерът Рамуш Харадин подаде оставка поради призовка за разпит от Специализирания съд в Хага за разследване на военни престъпления.  \r\nДиалогът между Белград и Прищина беше замразен, след като властите в Прищина въведоха 100% търговски мита върху стоки от Сърбия, както и Босна и Херцеговина. Това се случи на 21 ноември 2018 г. Освен това на 14 декември 2018 г. парламентът на Косово одобри формирането на армия на базата на силите за сигурност, което противоречи на съществуващите международни документи, в частност Резолюция № 1244 на Съвета за сигурност на ООН. На 7 март тази година парламентът в Прищина прие с мнозинство закон за преговорна платформа с Белград, който блокира всяка възможност за компромисно решение. Властите в Прищина също обявиха курс към обединение с Албания и предприеха редица подготвителни стъпки, отменяйки роуминга и премахвайки граничния контрол, подчертава агенцията. \r\nОтмяната на търговските мита върху сръбски и босненски стоки ще отвори възможността за преговаряне за споразумението за нормализиране на отношенията между Белград и Прищина. Това съобщи пресслужбата на сръбското министерство на външните работи след срещата на Ивица Дачич със заместник-помощник държавния секретар по европейските и евразийските въпроси Матю Палмър, който беше назначен на поста специален представител на САЩ за Западните Балкани на 30 август. \r\n„На срещата бяха анализирани отношенията на Белград и Прищина. Разбира се, трябва да изчакаме резултатите от изборите в Косово и Метохия, сформирането на правителството и се надяваме то да премахне митата и да отвори пространство за продължаване на диалога\", се казва в съобщението. Отбелязва се, че на срещата са били обсъдени и ситуацията в региона и европейската перспектива на страните от Западните Балкани. \r\n*** \r\n  Министър-председателят на Обединеното кралство Борис Джонсън обяви, че ще замине за Ирландия в началото на следващата седмица за обсъждане на въпроса с механизма за границата – ключова част от преговорите за Брекзит, предава  AFP . \r\n„Ще го обсъдя с (министър-председателя) Лео Варадкар, когато го видя в Дъблин в понеделник\", заяви Джонсън пред парламента в Лондон. \r\nПосещението му в Ирландия ще бъде първото по рода си след поемането му на премиерския пост през юли тази година.", "date": "2019.09.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/04/2695193/reuters-britanskite-deputati-predizvikaha-vot-za-blokirane-na-brekzit-bez-sdelka.html", "text": "Британските депутати във вторник предизвикаха гласуване, което може да им позволи да блокират излизане на Обединеното кралство от Европейския съюз без сделка, както се закани Борис Джонсън. От правителството вече предупредиха по-рано, че това ще предизвика предсрочни избори на 14 октомври, предава  Reuters . \r\nВъпреки предупреждението на министър-председателя, че ще предизвика избори и ще ги изключи от листите на партията, бунтовни тори в съюз с опозиционните партии му се противопоставиха и предизвикаха гласуването, което според тях ще им позволи да предотвратят „катастрофалния сценарий на Брекзит без сделка“. \r\n„Това е последният шанс на парламента да блокира излизане без сделка на 31 октомври“, заяви пред парламента Оливър Летуин, който оглави инициативата за осуетяване на Брекзит. \r\nЛидерът на основната опозиционна Лейбъристка партия Джереми Корбин заяви, че депутатите искат да предотвратят Джонсън „да играе руска рулетка с бъдещето на страната“. \r\n \r\nПревод и редакция:", "date": "2019.09.04", "title": "Reuters: Британските депутати предизвикаха вот за блокиране на Брекзит без сделка"}
{"url": "http://www.focus-news.net/news/2019/09/04/2695207/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта облачността от северозапад ще се увеличава, но ще се задържи почти без валеж. Вятърът в цялата страна временно ще се ориентира от север-северозапад, ще е слаб до умерен. На 04.09.2019 г. облачността ще е променлива, по-значителна над планинските и североизточните райони и на места главно там, около и след обяд ще превали. До края на деня вятърът навсякъде ще се ориентира от североизток и ще е до умерен. Ще е по-хладно, с максимални температури между 25° и 30°, на места в низините на Южна България до 32-33°.  \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента и скоростта е ограничена до 70 км/ч. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонт на осветлението. Ограничено е движението в изпреварващата лента, като движението се осъществява в активната лента. Срок от 09:30 до 15:30 часа на 04.09.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 09.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът II-53: Движението по път ІІ-53 път I-5 – Г.Оряховица – Елена – Майско в участъка от км 0+000 до км 2+875 е ограничено в двете посоки. Движението от с. Поликраище до с. Първомайци и обратно се осъществява по обходен маршрут: \r\n- За посока с. Поликраище – с. Първомайци: Поликраище, по Републикански път I-5, по Общински път VTR 1051 до Първомайци; \r\n- За посока с. Първомайци – с. Поликраище: Първомайци, по Общински път VTR 1051, по Републикански път I-5 до Поликраище. Срок до 04.09.2019 г. \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 05.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка и изсичане на храсти. Участъкът е сигнализиран с пътни знаци. При необходимост движението се регулира от регулировчици. Срок до 05.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 09.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 09.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 09.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\nПът III-162: Движението по път ІІІ-162 Стояново – Главаци от км 30+000 до км 32+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движение по път II-37 Златица – Панагюрски колони от км 59+664 до км 60+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 04.09.2019 г. \r\nПът III-801: Движението по път III-801 с. Белица – с. Поибрене се извършва в една лента от км 29+000 до км 32+000 поради частичен ремонт на асфалтовата настилка. Участъкът е сигнализиран с пътни знаци. Срок до 04.09.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 05.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 05.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 се ограничава поради извършване на ремонтни работи. Срок до 09.09.2019 г. \r\nОбходен маршрут: от разклона за с. Ценово посока гр.Чирпан през обиколното път II-66.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движението по път ІІІ-701 Хърсово – Никола Козлево от км 36+427 до км 38+526 в района на Хърсово се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.09.2019 г. \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.04", "title": "Актуална пътна обстановка"}
{"url": "http://www.focus-news.net/news/2019/09/04/2695212/predstoyashti-mezhdunarodni-sabitiya-za-4-septemvri-agentsiya-fokus.html", "text": "Премиерът на Обединеното кралство Борис Джонсън ще председателства среща на кабинета. \r\n*** \r\n \r\n  Посещение на американския вицепрезидент Майк Пенс за обсъждане на последиците от Брекзит без сделка. \r\n*** \r\n \r\n   Финансовият министър на Обединеното кралство Саджид Джавид очертава увеличаването на разходите след Брекзит в изявление пред парламента. \r\n*** \r\n \r\n  Изслушване на номинираната за поста директор на ЕЦБ Кристиан Лагард. \r\n*** \r\n \r\n  Започва петото издание на Източния икономически форум. \r\n*** \r\n \r\n  Втора годишнина от споразумението между властите в Богота и бунтовниците от ЕЛН. \r\n***", "date": "2019.09.04", "title": "Предстоящи международни събития за 4 септември (Агенция „Фокус“)"}
{"url": "http://www.focus-news.net/news/2019/09/04/2695215/sport-grigor-dimitrov-se-klasira-za-polufinalite-na-us-open.html", "text": "Григор Димитров се класира за полуфиналите на Откритото първенство на САЩ по тенис! В мач, продължил повече от три часа, най-добрият български тенисист се наложи с 3:2 сета над Роджър Федерер, в отделните части 3:6, 6:4, 3:6, 6:4, 6:2.  \r\nТова бе първата победа за Димитров от осем мача срещу носителя на рекордните 20 титли от турнири от „Големия шлем“.  За първи път в кариерата си той се класира за полуфиналите на US Open и трети път, в който достига до финалната четворка на турнир от „Големия шлем“. \r\nНа полуфиналите Димитров ще играе срещу Данийл Медведев.", "date": "2019.09.04", "title": "Спорт: Григор Димитров се класира за полуфиналите на US Open"}
{"url": "http://www.focus-news.net/news/2019/09/04/2695211/zapochva-osmata-sesiya-na-44-toto-narodno-sabranie.html", "text": "Започва осмата сесия на 44-тото Народно събрание. Новата сесия ще бъде открита от председателя на парламента Цвета Караянчева.Съгласно Правилника за организацията и дейността на Народното събрание сезонът ще започне с химна на Република България и този на Европейския съюз. Веднага след откриването на новата сесия президентът Румен Радев ще направи обръщение към народа. По традиция парламентарно представените сили ще излязат с декларации за новия политически сезон. Проектопрограмата за работа на депутатите предвижда оставката на народния представител от ПГ на „БСП за България“ Иван Генов. Той бе избран за народен представител от листата на 6-ти многомандатен избирателен район – Враца на парламентарните избори през  2017 г. Депутатите ще се занимаят и с промените в Закона за данъците върху доходите на физическите лица на първо четене. Законопроектът е внесен от ПГ на „Обединени патриоти“.", "date": "2019.09.04", "title": "Започва осмата сесия на 44-тото Народно събрание"}
{"url": "http://www.focus-news.net/news/2019/09/04/2695214/pravitelstvoto-shte-glasuva-dopalnitelni-transferi-za-obshtinite-za-2019-g-za-remont-vazstanovyavane-izgrazhdane-i-dovarshvane-na-voenni-pametnitsi.html", "text": "Правителството ще обсъди одобряване на допълнителни трансфери по бюджетите на общините за 2019 г. за финансово подпомагане на общините за ремонт, възстановяване, изграждане и довършване на военни паметници. Това предвижда дневният ред на днешното  правителствено заседание . Правителството ще разгледа и доклад за изпълнението на Закона за експортния контрол на продукти, свързани с отбраната, и на изделия и технологии с двойна употреба през 2018 г. от Междуведомствения съвет по отбранителна индустрия и сигурност на доставките към Министерския съвет. Министрите ще гласуват и разрешаване изпращането и използването на военнослужещи от Въоръжените сили за развръщане на Национална разузнавателна клетка (НРК) в състава на българския военен контингент, участващ в операцията на стабилизиращите сили на НАТО в Косово (KFOR). В дневния ред е предвидена и точка за одобряване на допълнителни разходи/трансфери за 2019 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Кабинетът ще обсъди и одобряване на допълнителни разходи по бюджета на Министерството на младежта и спорта за 2019 г. за изплащане на минимални диференцирани размери на паричните средства за физическо възпитание и спорт. \r\nМинистрите ще гласуват одобряване на допълнителни трансфери по бюджетите на общините за 2019 г. за финансово осигуряване на дейности по националните програми „Осигуряване на съвременна образователна среда” и „Без свободен час“. Дневният ред предвижда и приемане на тарифа, по която партиите, коалициите и инициативните комитети заплащат предизборните предавания по Българската национална телевизия и Българското национално радио и техните регионални центрове при произвеждането на изборите за общински съветници и за кметове през 2019 г. Правителството ще разгледа и проект на постановление за създаване на Национален съвет по миграция, граници, убежище и интеграция и за приемане на Правилник за организацията и дейността на Националния съвет по миграция, граници, убежище и интеграция. Кабинетът ще обсъди и проект на решение за одобряване проект на Закон за изменение и допълнение на Закона за акцизите и данъчните складове. Министрите ще гласуват и проект на Постановление за изменение на Правилника за организацията и дейността на Националната комисия за борба с трафика на хора.", "date": "2019.09.04", "title": "Правителството ще гласува допълнителни трансфери за общините за 2019 г. за ремонт, възстановяване, изграждане и довършване на военни паметници"}
{"url": "http://www.focus-news.net/news/2019/09/04/2695217/vitsepremierat-mariyana-nikolova-shte-uchastva-v-ikonomicheski-forum-v-polsha-i-v-sreshta-na-visoko-ravnishte-za-demografskata-politika-v-ungariya.html", "text": "Заместник министър-председателят по икономическата и демографска политика Марияна Николова ще участва в икономическия форум в полския град Криница. Това съобщиха от  правителствената информационна служба . Основна тема на срещата, в която участват представители на над 60 държави, е „Европа на утрешния ден. Какво означава да сме силни?“.  \r\nНа 5 септември българският заместник министър-председател ще вземе участие в откриването на Срещата на високо равнище за демографската политика, която се провежда за трети път в унгарската столица Будапеща. На форума ще присъстват унгарският премиер Виктор Орбан, президентите на Сърбия, Чехия и Словакия, както и бившия австралийски министър-председател Тон Абът.", "date": "2019.09.04", "title": "Вицепремиерът Марияна Николова ще участва в икономически форум в Полша и в среща на високо равнище за демографската политика в Унгария"}
{"url": "http://www.focus-news.net/news/2019/09/04/2695216/rumyana-glavcheva-ekspert-seizmolog-dopisen-chlen-na-bani-zemetreseniya-ochertavat-seizmichen-front-v-iztochno-egeysko-more.html", "text": "От вторник 27 август Източноегейските острови не престават да са обект на земетресения. Сеизмичната активизация обхваща ивица с дължина от 350 до 440 км в направление почти север-юг  край сушата на Мала Азия и ширина не повече от 80 км. Това съобщава за ИА \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nНай-силните трусове досега са с магнитуд между 4 и 5: на 27 и 28 август между Додеканезките острови Карпатос и Родос и на 30 август – два труса през около 100 минути югозападно от остров Самос, т.е. вече е активирано пространството на Додеканезите. В споменатите и в следващите дни се реализират серии от по-слаби земетресения, около 20 от които с магнитуди над 3 и усетени от жители, населяващи близките острови и крайбрежието на северозападна Турция. Най-силното сред земетресенията е с магнитуд 4.8 и се случи в миналата сряда на повече от 300 км от турския град Измир. Тогава сътресения обхванаха южната част на западна Турция, остров Крит и достигнаха гръцката столица Атина. На 30 август активираната област се простря на 220 км в север-северозападна посока. Двойка трусове с магнитуди по 4.5 даде начало на активността, пълзяща към север  . Тези трусове  бяха усетени и в Измир на 100 км от епицентрите, на гръцките острови Хиос, Самос и Додеканези, както и в централната и южна част на Западна Турция. Интензивността на въздействие не се оказа разрушителна. И сеизмичната активизация, продължаваща вече седмица, сутринта във вторник е представена от два труса с магнитуд над 3 и други по-слаби на разстояния над 350 км от първоначалните удари. Изглежда, че присъстваме на резултат от мощна акумулация на напрежения от натиска на Африканската плоча при движението й на север.  \r\nПрез август 1904 земетресение с магнитуд 6.8 е разрушило 540 къщи само на остров Самос. Островът, който бе най-близо до сеизмичния източник, активиран на 30 август т.г., е известен с богата земетръсна история – десетина земетресения с магнитуд над 6 в периода 18-20 век.", "date": "2019.09.04", "title": "Румяна Главчева, експерт-сеизмолог, дописен член на БАНИ: Земетресения очертават сеизмичен фронт в Източно Егейско море"}
{"url": "http://www.focus-news.net/news/2019/09/04/2695205/maya-manolova-podade-ostavka-kato-ombudsman-i-shte-se-yavi-kato-grazhdanski-kandidat-za-kmet.html", "text": "Мая Манолова депозира оставката си като омбудсман в деловодството на Народното събрание. „Направих го, защото колкото и търпение да има човек, то се изчерпва“, каза тя. Относно кандидатурата ѝ за кмет на София и за това кой ще влезе в инициативния ѝ комитет, Манолова посочи, че отговори на тези въпроси ще даде утре в НДК. Тя е категорична, че ще приема подкрепата на всички граждани на София, независимо от техния цвят и техните убеждения. “. „Не съм делила гражданите на леви и десни. София не е лява или дясна. София е на столичани“, отбеляза омбудсманът. По думите ѝ тя не е свикнала да се поддава на натиск или да живее с наведена глава. „Не искам да се правя на герой, но това, което смятам да направя, е да си извоюваме столицата на България обратно, защото всички погледи са насочени към София“, допълни тя. Манолова заяви още, че от властта буквално са блокирали дейността на институцията, за да я спрат. „Няма да ме спрат, това само ме мотивира. Не съм свикнала да се поддавам на натиск или да живея с наведена глава“, отсече тя. Като мотиви за оставката си Манолова посочи системно неглижиране работата на институцията на омбудсмана от органа на законодателната власт, чрез умишлено забавяне или спиране на внесените от омбудсмана и граждани законодателни предложения, липса на политическа воля в Парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост, загърбване от общинските съветници в Столичния общински съвет на проблемите на столичани. Също така отказ от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите, отстъпление от вече завоювани граждански права и демократични практики в изборния процес чрез пренебрегване волята на хората, изразена на референдуми и неглижиране от страна на отговорните институции на справедливите искания на професионални и други общности.  \r\nЗорница КОСТАДИНОВА", "date": "2019.09.04", "title": "Мая Манолова подаде оставка като омбудсман и ще се яви като граждански кандидат за кмет"}
{"url": "http://www.focus-news.net/news/2019/09/04/2695219/ministar-temenuzhka-petkova-shte-uchastva-v-otbelyazvaneto-na-45-godini-ot-izgrazhdaneto-na-aets-kozloduy.html", "text": "Енергийният министър Теменужка Петкова ще участва в церемония по отбелязване на 45-ата годишнина от изграждането на първата българска атомна електроцентрала. Това съобщиха от пресцентъра на  Министерство на енергетиката . Събитието ще се проведе от 17.00 часа в Зрителна зала Дом на енергетика в град Козлодуй.", "date": "2019.09.04", "title": "Министър Теменужка Петкова ще участва в отбелязването на 45 години от изграждането на АЕЦ „Козлодуй“"}
{"url": "http://www.focus-news.net/news/2019/09/04/2695213/prezidentat-rumen-radev-shte-napravi-obrashtenie-po-povod-otkrivaneto-na-novata-sesiya-na-narodnoto-sabranie.html", "text": "Президентът Румен Радев и вицепрезидентът Илияна Йотова ще присъстват на откриването на новата сесия на Народното събрание. Това съобщиха от  прессекретариата на държавния глава . Заседанието ще започне от 9.00 часа.  \r\nДържавният глава ще направи обръщение към народа и Народното събрание.", "date": "2019.09.04", "title": "Президентът Румен Радев ще направи обръщение по повод откриването на новата сесия на Народното събрание"}
{"url": "http://www.focus-news.net/news/2019/09/04/2695222/v-gd-natsionalna-politsiya-shte-se-provede-brifing-za-predprietite-merki-po-povod-denya-na-saedinenieto.html", "text": "10.00 часа в сградата на ГД „Национална полиция“ на бул. „Ал. Малинов“ 1 ще се състои брифинг за предприетите мерки около предстоящия Ден на съединението - 6 септември, както и почивните дни около него. Това съобщиха от пресцентъра на  МВР . В брифинга ще участват служители на ГДНП, СДВР, ГДГП, ИААА и АПИ.", "date": "2019.09.04", "title": "В ГД „Национална полиция“ ще се проведе брифинг за предприетите мерки по повод Деня на съединението"}
{"url": "http://www.focus-news.net/news/2019/09/04/2695221/komisiyata-za-kontrol-nad-sluzhbite-za-sigurnost-shte-razgleda-prezidentskoto-veto-varhu-zakona-za-voennoto-razuznavane.html", "text": "Комисията за контрол над службите за сигурност ще разгледа президентското вето върху Закона за военното разузнаване. Това предвижда програмата за работа на комисията. Тя ще проведе заседание от 14.30 часа в зала 242 на парламента. \r\n Агенция „Фокус“  припомня: На 5 август президентът Румен Радев наложи вето върху промените в Закона за военното разузнаване. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Според него това не съответства на мястото, което заема службата като неразделна част от въоръжените сили на Република България. Румен Радев смята, че ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Държавният глава изразява мнение, че приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.09.04", "title": "Комисията за контрол над службите за сигурност ще разгледа президентското вето върху Закона за военното разузнаване"}
{"url": "http://www.focus-news.net/news/2019/09/04/2695218/initsiativen-grazhdanski-komitet-shte-izdigne-kandidaturata-na-maya-manolova-za-kmet-na-sofiya.html", "text": "От 10.00 часа в зала 10 на НДК Инициативен граждански комитет ще издигне кандидатурата на Мая Манолова за кмет на София. Това съобщиха от пресофиса на  омбудсмана .", "date": "2019.09.04", "title": "Инициативен граждански комитет ще издигне кандидатурата на Мая Манолова за кмет на София"}
{"url": "http://www.focus-news.net/news/2019/09/04/2695220/afp-broyat-na-zaginalite-na-bahamite-ot-uragana-dorian-dostigna-do-sedem-dushi.html", "text": "Най-малко седем души са загинали на Бахамските острови от урагана „Дориан“, след като бурята нанесе опустошителен удар по островите, предава  AFP ,  като се позовава на информация от премиера Хуберт Минис. \r\n„Можем да очакваме да бъдат регистрирани още смъртни случаи\", добави той. \r\nВъв вторник бе съобщено, че приближаващият се към югоизточните брегове на САЩ ураган „Дориан“ отново се е засилил до трета от пет възможни категория по скалата Сафир-Симпсън, По-рано се казваше, че ураганът е отслабнал до буря от втора категория. \r\n \r\n Тереза Герова", "date": "2019.09.04", "title": "AFP: Броят на загиналите на Бахамите от урагана „Дориан“ достигна до седем души"}
{"url": "http://www.focus-news.net/news/2019/09/04/2695225/denyat-4-septemvri-v-balgarskata-istoriya.html", "text": "На тази дата през 1969 г. завършва първият етап от строителството на най-голямата топлоцентрала в България ТЕЦ \"Марица-изток 2”.  \r\nПрез 1954 г. е произведен  първият български пеницилин, а на 5 септември е открит официално Заводът за антибиотици в Разград. От 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост. По време на Първата световна война (1914-1918 г.) войските на ген. Тодор Кантарджиев освобождават гр. Добрич.  \r\n \r\n \r\n \r\n2012 г. \r\nСъс Златен век (отличие) е отличена Асмик Погосян, министър на културата на Армения. \r\n \r\n \r\n2007 г. \r\nПрезидентът на Република България връчва орден „Стара планина“ първа степен на Бенита Фереро-Валднер за „за изключително големите ѝ заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“. \r\n \r\n \r\n2001 г.  \r\nЗапочва двудневното посещение на украинския президент Леонид Кучма в България. \r\n \r\n \r\n1992 г. \r\nТодор Живков е осъден от Върховния съд на България на 7 г. затвор и парична глоба от 7 млн. лева. \r\n \r\n \r\n1969 г. \r\nЗавършва първият етап от строителството на най-голямата топлоцентрала в България ТЕЦ \"Марица-изток 2”. \r\n \r\n \r\n1954 г. \r\nПроизведен е първият български пеницилин, а на 5 септември е открит официално Заводът за антибиотици в Разград. \r\n \r\n \r\n1948 г. \r\nВеликото народно събрание приема Закон за висшето образование, според който висшите учебни заведения са обявени за държавни . \r\n1944 г. \r\nПо време на Втората световна война (1939-1945 г.) подразделения от 1-ва германска планинска дивизия обкръжават и пленяват в Нишка баня (Югославия) щаба на 1-ви български корпус заедно с неговия командир генерал-лейтенант Асен Николов. Немските войски пленяват и щабовете на три дивизии, и започват военни действия срещу 63-ти и 66-и полк. \r\n \r\n \r\n1916 г. \r\nОт 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост. \r\nПо време на Първата световна война (1914-1918 г.) войските на ген. Тодор Кантарджиев освобождават гр. Добрич. \r\n \r\n \r\n1915 г. \r\nПо време на среща с цар Фердинанд I лидерите на опозицията Иван Евст. Гешов, Александър Малинов, Стоян Данев, Найчо Цанов и Александър Стамболийски се обявяват против евентуален съюз на България с Централните сили (Тройния съюз). \r\n \r\n \r\n1911 г. \r\nПроизвеждат се избори за 15-о ОНС, спечелени от управляващите Народна партия и Прогресивнолиберална партия (191 от 213 места). \r\n \r\n \r\n1867 г. \r\nИларион Макариополски, Панарет Пловдивски и Партений Полянски изпращат прошение за възстановяване на Търновската и Охридската църковна област. \r\n \r\n \r\n1751 г. \r\nПартений Павлович е избран за епископ в Сремски Карловци (днес в Сърбия). \r\n \r\n \r\n На тази дата са родени: \r\n \r\n \r\n1943 г. \r\nРоден е Боян Иванов - български естраден изпълнител. \r\n \r\n \r\n1942 г. \r\nРоден е Бисер Киров - български попизпълнител, китарист, композитор. \r\n \r\n \r\n1928 г. \r\nРоден е Йордан Друмников - български детски писател. Работи като редактор във в. \"Септемврийче\" и \"Другарче\". Някои негови творби са преведени на над 9 езика. \r\n \r\n \r\n На тази дата умират: \r\n \r\n \r\n2001 г. \r\nУмира журналистът Стефан Продев (1927 - 2001). Дългогодишен главен редактор на в. \"Дума\", преди това - на в. \"Работническо дело\", \"Лик\", \"Паралели\" и др. Председател на Съюза на българските журналисти (1990 - 2000). Бил е сред дисидентските среди на БКП. \r\n \r\n \r\n1912 г. \r\nУмира Стамат Икономов - деец на македоно-одринското революционно движение.Икономов участва в Сръбско-българската война (1885 г.). На конгреса на Петрова нива е избран за член на главното ръководно боево тяло. Преди Илинденско-Преображенското въстание (1903 г.) изработва писмени инструкции за начина на водене на бойните действия. Води чета от 100 души, с която се сражава в Бунархисарско. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.04", "title": "Денят 4 септември в българската история"}
{"url": "http://www.focus-news.net/news/2019/09/04/2695224/afp-pravitelstvoto-v-london-obyavi-dopalnitelni-dva-miliarda-paunda-za-brekzit.html", "text": "Британското правителство обяви още 2 милиарда паунда (2,2 милиарда евро) финансиране за справяне с последиците от излизането на страната от Европейския съюз, след като претърпя вредно поражение в гласуването в парламента заради стратегията си за напускане на Общността, предава  AFP . \r\nОчаква се министърът на финансите Саджид Джавид да извести депутатите, че допълнителните средства ще бъдат изразходвани през годината, след като Великобритания напусне ЕС за проекти, включително за гранична охрана и пристанищна инфраструктура, се казва в изявление на правителството. \r\n \r\n Тереза Герова", "date": "2019.09.04", "title": "AFP: Правителството в Лондон обяви допълнителни два милиарда паунда за Брекзит"}
{"url": "http://www.focus-news.net/news/2019/09/04/2695229/api-ot-930-do-1530-chasa-dvizhenieto-shte-se-osashtestvyava-v-ednata-lenta-v-tunel-topli-dol-na-am-hemus-v-posoka-sofiya-poradi-remont.html", "text": "От 9.30 до 15.30 часа движението ще се осъществява в едната лента в тунел „Топли дол“ на АМ „Хемус“ в посока София поради ремонтни дейности на осветителните тела в съоръжението. Това съобщиха от пресцентъра на  Агенция „Пътна инфраструктура“ . Ще се ограничи движението в изпреварващата лента, като то ще се извършва в активната.", "date": "2019.09.04", "title": "АПИ: От 9.30 до 15.30 часа движението ще се осъществява в едната лента в тунел „Топли дол“ на АМ „Хемус“ в посока София поради ремонт"}
{"url": "http://www.focus-news.net/news/2019/09/04/2695227/sds-shte-podade-dokumenti-za-registratsiya-v-tsik-za-mestnite-izbori.html", "text": "В 11.30 часа председателят на СДС, членове на ръководството и седесари от София и страната ще подадат документи за регистрация в ЦИК за местните избори на 27 октомври. Това съобщиха от пресцентъра на  партията .", "date": "2019.09.04", "title": "СДС ще подаде документи за регистрация в ЦИК за местните избори"}
{"url": "http://www.focus-news.net/news/2019/09/04/2695230/sofiya-vavezhda-se-vremenna-organizatsiya-na-dvizhenieto-za-provezhdane-na-aleya-na-knigata-na-bul-vitosha.html", "text": "Въвежда се временна организация на движението за провеждане на „Алея на книгата” на бул. „Витоша”. Това съобщиха от пресцентъра на  Столична община . От 07.00 до 19.00 часа днес и на 18 септември се забранява престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент” на ул. „Неофит Рилски” между  бул. „Витоша” и ул. „Христо Белчев”, в частта до бул. „Витоша”.", "date": "2019.09.04", "title": "София: Въвежда се временна организация на движението за провеждане на „Алея на книгата” на бул. „Витоша”"}
{"url": "http://www.focus-news.net/news/2019/09/04/2695223/vremennata-anketna-komisiya-za-hakerskata-ataka-sreshtu-nap-shte-izslushva-rakovodstvoto-na-komisiyata-za-zashtita-na-lichnite-danni.html", "text": "Временната анкетна комисия за хакерската атака срещу НАП ще изслушва ръководството на Комисията за защита на личните данни. Това предвижда програмата на комисията. Заседанието ще се проведе от 16.00 ч. в зала 3 на Народното събрание.   \r\n Агенция \"Фокус\"  припомня: Комисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. \"За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. До създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.09.04", "title": "Временната анкетна комисия за хакерската атака срещу НАП ще изслушва ръководството на Комисията за защита на личните данни"}
{"url": "http://www.focus-news.net/news/2019/09/04/2695233/dobrich-v-remont-e-chast-ot-tretoklasniya-pat-dobrich-s-balik.html", "text": "Продължава ремонтът на част от третокласния път Добрич – с. Балик. До 15 септември е удължен срокът за приключване на дейностите. Движението на автомобили се осъществява с повишено внимание поради ремонт на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище.  \r\nВ Добрич времето е облачно, възможни са превалявания от дъжд, духа слаб до умерен вятър, температурата на въздуха е около 19 градуса.  \r\nЖулиета НИКОЛОВА", "date": "2019.09.04", "title": "Добрич: В ремонт е част от третокласния път Добрич – с. Балик"}
{"url": "http://www.focus-news.net/news/2019/09/04/2695231/iliya-lazarov-sds-dokato-az-sam-glaven-sekretar-na-partiyata-reket-v-sds-nyama-da-ima.html", "text": "Докато аз съм главен секретар на партията рекет в СДС няма да има. Това каза Илия Лазаров в предаването „Вече 30 години-времето е наше“ на  Радио „Фокус“  във връзка с отворено писмо, изпратено от Пловдивските структури на партията до медиите, в което те поставят въпроси за финансирането и регистрацията на СДС в ЦИК. „Имам по-крайно отношение към тези структури в Пловдив, които излязоха с това писмо. Това са структури, които през годините не са дали никакви резултати, били са обгрижвани от редица председатели като се започне от Емил Кабаиванов и се мине през Божидар Лукарски. Винаги са били дундуркани, ухажвани. Не са показали никакви резултати, ние нямаме нито един общински съветник в Пловдив, благодарение на тях. Те са импотентни. Пловдивската интелигенция не ги припознава и аз не смятам, че трябва да им се обръща сериозно внимание. Те с това свое писмо се опитват да рекетират ръководството, а докато аз заемам поста главен секретар това няма да се случи“, обясни той. Илия Лазаров беше категоричен, че основание за подобни настоявания няма да бъдат давани на никого. „Шуробаджанащината във вида, в който те искат, няма да се случи. Има си правила, има си Устав на партията и всичко се движи спрямо тях“, допълни главният секретар.  \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Илия Лазаров, СДС: Докато аз съм главен секретар на партията рекет в СДС няма да има"}
{"url": "http://www.focus-news.net/news/2019/09/04/2695234/sport-grigor-dimitrov-se-zavrashta-v-top-25.html", "text": "След дебютния си полуфинал на US Open и първи успех над Роджър Федерер най-добрият български тенисист Григор Димитров ще направи сериозен прогрес в световната ранглиста. Българинът, който през настоящата седмица се намира на 78-о място, ще се завърне сред първите 25 топ тенисисти при обновяването на класацията в началото на следващата седмица. \r\nВ мач от US Open, продължил повече от три часа, Димитров се наложи с 3:2 сета над Роджър Федерер, в отделните части 3:6, 6:4, 3:6, 6:4, 6:2, и за първи път в кариерата си се класира за полуфинала на Откритото първенство на САЩ по тенис.", "date": "2019.09.04", "title": "Спорт: Григор Димитров се завръща в „Топ 25“"}
{"url": "http://www.focus-news.net/news/2019/09/04/2695228/gazeta-express-kosovo-germanski-deputat-predlozhi-i-es-da-naznachi-svoy-poslanik-za-zapadnite-balkani.html", "text": "Членът на германския парламент на управляващия в Берлин Християндемократически съюз (ХДС) Петер Байер, заяви, че назначаването на Матю Палмър за специален представител на САЩ за Западните Балкани е добра новина и предложи също и Брюксел да назначи свой специален пратеник за диалога между Косово и Сърбия, отбелязва електронното издание на прищинския ежедневник  Gazeta Express . \r\n„Ние сме в непрекъснат контакт с Палмър. Срещахме се няколко пъти във Вашингтон и веднъж дори в Прищина. Палмър познава региона много добре и наистина е добра новина, че той бе назначен за специален пратеник за Балканите. Но не знам какви ползи ще донесе назначението му. Независимо от това мисля, че и Европейският съюз трябва да назначи специален представител, що се отнася до диалога между Косово и Сърбия, който със специален екип искрено ще допринесе за конструктивния аспект във възобновяването на диалога\", подчерта Байер по време на пресконференция след срещата му с представители на Демократичната лига на Косово (ЛДК) в Прищина. \r\nБайер заяви, че американците са важни участници в събитията на Балканите и съюзници на Германия, и изрази надежда, че те ще дадат положителен принос за диалога между Косово и Сърбия. Германският депутат повтори, че страната му е против идеята за размяна на територии или корекция на границите.  \r\n \r\n Тереза Герова", "date": "2019.09.04", "title": "Gazeta Express (Косово): Германски депутат предложи и ЕС да назначи свой посланик за Западните Балкани"}
{"url": "http://www.focus-news.net/news/2019/09/04/2695232/faz-gsdp-startira-regionalni-konferentsii-na-kandidatite-za-rakovodniya-post-v-partiyata.html", "text": "Германската социалдемократическа партия (ГСДП) стартира от Саарбрюкен в провинция Саарланд своите регионални конференции, за да определи новото партийно ръководство, съобщава националният ежедневник  Die Frankfurter Allgemeine Zeitung .  \r\nНа сериите конференции – общо 23 на брой – за първи път ще се срещнат осемте двойки кандидатът за ръководния пост в партията. В рамките на около два часа и половина претендентите ще се представят пред обществеността, след което ще бъде провеждано гласуване, включително онлайн и по пощата. Ако нито един от кандидате не получи над 50 процента от гласовете, ще се проведе балотаж между първите двама в класирането. \r\n \r\n Тереза Герова", "date": "2019.09.04", "title": "FAZ: ГСДП стартира регионални конференции на кандидатите за ръководния пост в партията"}
{"url": "http://www.focus-news.net/news/2019/09/04/2695226/glavniyat-prokuror-sotir-tsatsarov-razporedi-na-ministerstvo-na-okolnata-sreda-i-vodite-izvarshvane-na-nezabavna-proverka-za-zamarsyavane-na-okolnata-sreda.html", "text": "По повод постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества, главният прокурор Сотир Цацаров разпореди на министъра на околната среда и водите извършване на незабавна проверка в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Това съобщиха от пресцентъра на  Прокуратура на Република България . \r\nУказано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците. \r\nГлавният прокурор Сотир Цацаров е разпоредил на МОСВ установяване на: \r\n- издадени разрешителни за съхранение и горене и всички други необходими документи за осъществяване на производствената дейност на топлофикационните дружества; \r\n- вида и количеството съхранявани и използване за горене отпадъци от всякакъв вид и съответствието им с документацията на дружествата и \r\n- замърсяване на околната среда включително и чрез измервания и проби на място, както и наличие в резултат на това на опасност за здравето на хората. \r\nГлавният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка.", "date": "2019.09.04", "title": "Главният прокурор Сотир Цацаров разпореди на Министерство на околната среда и водите извършване на незабавна проверка за замърсяване на околната среда"}
{"url": "http://www.focus-news.net/news/2019/09/04/2695235/denyat-4-septemvri-v-svetovnata-istoriya.html", "text": "През 476 г. вождът на германското племето херули Одоакър сваля от власт последния император на Западната Римска империя Ромул Августул. \r\nНа този дата във Франция е сложен край на Втората империя и Наполеон III е свален от власт.  \r\nНа тази дата през 2015 г. руският президент Владимир Путин заявява, че е рано да се говори за военни действия на Русия срещу „Ислямска държава“.   \r\n \r\n \r\n \r\n2017 г. \r\nВалерий Гергиев, художествен ръководител и директор на Мариинския театър на Санкт Петербург, Руската федерация е награден с орден „Св. св. Кирил и Методий“ – първа степен за големите му заслуги в областта на културата и изкуството и за приноса му за укрепване на културните връзки между Република България и Руската федерация. \r\n \r\n \r\n2016 г. \r\nМайка Тереза е канонизирана от папа Франциск на церемония във Ватикана. \r\n \r\n \r\n2016 г. \r\nПровеждат се парламентарни избори в Хонг Конг. \r\n \r\n \r\n2015 г. \r\nРуският президент Владимир Путин заявява, че е рано да се говори за военни действия на Русия срещу „Ислямска държава“. \r\n \r\n \r\n2014 г. \r\nВ Уелс започва двудневно съвещание на 28-те страни членки на НАТО представени от държавните си глави. Тема на обсъжданията са Ирак и Украйна. \r\n \r\n \r\n2011 г. \r\nАЕЦ Бушер в Иран е подвключена към националната енергомрежа. Строителството на първата АЕЦ в Иран и в целия Близък изток започна през 1975 г. и продължи след дългогодишна консервация през 1995 г. като приключи през август 2010 г. \r\n \r\n \r\n1999 г. \r\nВ дагестанския град Буйнакск е взривен многоетажен жилищен блок. В резултат на терористичния акт загиват 62 души, а повече от 100 са ранени. \r\n \r\n \r\n1972 г. \r\nНа Олимпийските игри в Мюнхен американският плувец Марк Шпиц печели седем златни медала. \r\n \r\n \r\n1970 г. \r\nСалвадор Алиенде е избран за президент на Чили. На 11 септември 1973 г. в страната е извършен военен преврат и Алиенде е убит. \r\n \r\n \r\n1962 г. \r\nЧетиримата от групата \"Бийтълс\" започват работа над първия си сингъл. \r\n \r\n \r\n1958 г. \r\nВъв Франция е приета новата Конституция на страната, която поставя началото на Петата република. \r\n \r\n \r\n1947 г. \r\nВ Авиньон е открит първият театрален фестивал, организиран от Жан Вилар. \r\n \r\n \r\n1940 г. \r\nВ Румъния властта преминава в ръцете на профашистката диктатура на Йон Антонеску. \r\n \r\n \r\n1888 г. \r\nДжордж Истман патентова фотолентов фотоапарат и регистрира търговската марка “Кодак”. \r\n \r\n \r\n1886 г. \r\nЛегендарният вожд на апахите Джеронимо се предава заедно със своя отряд на американската армия. \r\n \r\n \r\n1870 г. \r\nВъв Франция е сложен край на Втората империя и Наполеон III е свален от власт. \r\n \r\n \r\n1791 г. \r\nЛуи XVI подписва първата конституция на Франция. \r\n \r\n \r\n476 г. \r\nВождът на германското племето Херули Одоакър сваля от власт последния император на Западната Римска империя Ромул Августул. \r\n \r\n \r\n На тази дата са родени: \r\n \r\n \r\n1927 г. \r\nРоден е Джон Маккарти - американски учен. Маккарти създава езика за програмиране LISP. \r\n \r\n \r\n1920 г. \r\nРодена е американската репортерка Маги Хигинс (1920 - 1989). Първата жена, носител на наградата \"Пулицър\" за репортажите й от войната в Корея. \r\n \r\n \r\n1913 г. \r\nРоден е Станфорд Мур - биохимик, професор, носител на Нобелова награда за химия през 1972 г. \r\n \r\n \r\n1904 г. \r\nРоден е френският кинорежисьор Кристиан Жак (1904 - 1994). Филми: \"Фанфан Лалето\", \"Бабет отива на война\" и др. \r\n \r\n \r\n1768 г. \r\nРоден е френският писател Франсоа Рене дьо Шатобриан (1768 - 1848). Автор на \"Атала\", \"Мъченици\" и др. \r\n \r\n \r\n На тази дата умират: \r\n \r\n \r\n1989 г. \r\nУмира френският писател Жорж Сименон (1903 - 1989). Автор е на поредицата романи за инспектор Мегре. \r\n \r\n \r\n1963 г. \r\nУмира Робер Шуман - френски политик и общественик, родоначалник на процеса на западноевропейската интеграция. \r\n \r\n \r\n1907 г. \r\nУмира Едуард Хагеруп Григ - норвежки композитор, пианист, диригент и общественик. \r\n \r\n \r\n1207 г. \r\nУмира Бонифаций Монфератски - италиански владетел, участник и водач на Четвъртия кръстоносен поход. Загива пронизан от българска стрела близо до крепостта Мосинопол, а главата му е изпратена на цар Калоян. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.04", "title": "Денят 4 септември в световната история"}
{"url": "http://www.focus-news.net/news/2019/09/04/2695236/gen-stefan-yanev-sekretar-na-prezidenta-po-sigurnost-i-otbrana-prezidentat-rumen-radev-nalozhi-veto-na-promenite-v-zakona-za-voennoto-razuznavane-po-chisto-printsipna-prichina.html", "text": "Президентът Румен Радев наложи вето на промените в Закона за военното разузнаване по чисто принципни причини. Това каза ген. Стефан Янев, секретар на президента по сигурност и отбрана, в интервю за предаването „Тази сутрин“ по   бТВ . „Това вето, както и много от предишните подобни актове, беше наложено по чисто принципна причина. Причината е, че в последно време наблюдаваме тенденция на много честа смяна на законите и в определени случаи усещане за някакъв вид безпринципност и партизанска уклончивост за определени решения, които да бъдат конюнктурни към момента“, каза ген. Янев. \r\nТой допълни, че проблемът който тръгваме да разсъждаваме в момента е да търсим конфронтация по линията цивилен-военен. „Има спор дали ръководителят на служба „Военна информация“ да бъде цивилен или военен.  Този спор беше заявен още с ветото на президента Плевнелиев, което вето беше преодоляно от тогавашното Народно събрание. В момента този дебат отново е на дневен ред и все още не е преодолян. Това, което мен ме притеснява е непоследователността на закона“, допълни още Стефан Янев. \r\nТой добави, че човекът, който ще оглави тази служба, трябва да има специфични познания, възможности и в определена степен да е преминал през йерархията, стълбицата на тази специалност. „Това може да бъде както цивилен, така и  военен, каквато възможност е записана в закона. Но въпросът е, че тази специфика и част от аргументите на Радев са точно в тази сфера, че това е вид бойно осигуряване, което е много важно за планирането и провеждането на военните операции и  сигурността. Целият този комплекс предполага, че типичната военна кариера дава предимство на военния пред цивилния, допълни още ген. Янев. \r\nНа въпрос дали имиджът на българките служби е накърнен пред чуждите, ген. Янев отговори, че за него това е второстепенен въпрос. „За мен първостепенно е, че се накърнява имиджът на служителите в тези служби и в начина по който те изграждат кариерите си. Защото, когато има такава несигурност дали цивилен или военен, излиза че никой не може да има предсказуема кариера. И това създава несигурност в самата служба“, заяви ген. Янев.", "date": "2019.09.04", "title": "Ген. Стефан Янев, секретар на президента по сигурност и отбрана: Президентът Румен Радев наложи вето на промените в Закона за военното разузнаване по чисто принципна причина"}
{"url": "http://www.focus-news.net/news/2019/09/04/2695239/kardzhali-dvizhenieto-e-ogranicheno-za-avtomobili-nad-12-t-po-tretoklasen-pat-zornitsa-beli-plast-stremtsi-kardzhali.html", "text": "Движението е ограничено за МПС над 12 т по третокласен път ІІІ-5009 Зорница – Бели пласт – Стремци – Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до края на тази година. Това съобщиха за  Радио „Фокус“  от ОПУ - Кърджали. По републикански път Хасково - Кърджали – Маказа се ограничава предвижването в участъка Надлез Кирково – ГКПП „Маказа за МПС над 3,5 т до края на годината. По път Хасково - Черноочене – Кърджали само в посоката от Черноочене към Кърджали е ограничено за движение на МПС над 15 т до края на годината. Обходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nДвижението в участъка Крумовград – с. Рогач е ограничено в двете посоки от км 37 до км 38 по пътя Кърджали - Момчилград - Крумовград - Ивайловград поради изграждане на съоръжение при км 37+188 в срок до 09 септември 2019 г., като обходният маршрут е през  Крумовград – Поточница – Голобрад – Падало – път II-59.  \r\nУдължен е и срокът на ремонтните дейности до 30 септември 2019 г. по път Крумовград – Хасково от км 36 до км 55 движението трябва да става с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка.  \r\nИнтензивно е движението на входовете и изходите от града. Времето е ясно и слънчево в областта, духа лек вятър, очаква се температурите до достигнат днес до 32 градуса. \r\nДарина ДЕЕНИЧИНА", "date": "2019.09.04", "title": "Кърджали: Движението е ограничено за автомобили над 12 т по третокласен път Зорница – Бели пласт – Стремци – Кърджали"}
{"url": "http://www.focus-news.net/news/2019/09/04/2695238/yambol-ulitsa-stiliyana-paraskevova-se-zatvarya-vremenno-zaradi-remont-na-glavniya-kolektor.html", "text": "От днес временно се затваря за движение улица „Стилияна Параскевова“ в Ямбол. Това съобщиха от пресцентъра на  Община Ямбол . Придвижването на моторни превозни средства се спира в участъка от сградата на електроразпределителното дружество до централния пешеходен мост към парка. Водачите ще могат да ползват обходен маршрут по ул. „Елена Янкова“. Отворено за движение ще бъде кръстовището на улиците „Ал. Стамболийски“ и „Константин Иречек“ до бившата минерална баня. \r\nПромяната във временната организация на движението е във връзка с изграждането на главен канализационен колектор ІХ и водопровод по трасето му. Колекторът е част от техническата инфраструктура, която ще събира и отвежда отпадъчните води от битовото потребление и промишлената зона към пречиствателната станция. Съоръжението за пречистване на водите се изгражда в южната част на града, като строителството е в напреднала фаза. Довършват се стоманобетонови конструкции на предвидените за изграждане съоръжения. На част от тях вече е доставено и монтирано оборудването. \r\nСтроително-ремонтните дейности по двата обекта се извършват в изпълнение на „Интегриран проект за водния цикъл на гр. Ямбол – изграждане на ГПСОВ и довеждащ колектор, разширение и реконструкция на канализационната и водопроводна мрежа на гр. Ямбол – втора фаза”. Проектът се изпълнява от община Ямбол и е финансиран от Европейски структурни и инвестиционни фондове и от Държавния бюджет на Република България чрез ОП „Околна среда 2014 – 2020 г.”.", "date": "2019.09.04", "title": "Ямбол: Улица „Стилияна Параскевова“ се затваря временно заради ремонт на главния колектор"}
{"url": "http://www.focus-news.net/news/2019/09/04/2695245/shumen-suhi-i-prohodimi-sa-patishtata-v-oblastta.html", "text": "Сухи и нормално проходими са пътищата в областта, предаде репортер на  Радио „Фокус“ - Шумен . Ремонтни дейности по асфалтовата настилка се извършва по пътя Хърсово – Никола Козлево от км 36 до км 38 в района на Хърсово, движението в участъка се извършва с повишено внимание. Ришки проход е отворен, Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИнтензивно е движението по основните булеварди в Шумен.  \r\nИвелина ИВАНОВА", "date": "2019.09.04", "title": "Шумен: Сухи и проходими са пътищата в областта"}
{"url": "http://www.focus-news.net/news/2019/09/04/2695243/stanimir-stanchev-sds-ruse-rusentsi-ne-pripoznavat-sledvashtiya-kmet-na-grada-v-izdignatite-kam-momenta-kandidaturi.html", "text": "Русенци не припознават следващия кмет на града в издигнатите към момента кандидатури. Това каза в предаването „Вече 30 години-времето е наше“ на  Радио „Фокус“  областният председател на СДС-Русе и член на НИС на партията Станимир Станчев. По думите му около 9-10 септември се очаква синята структура в града да излезе с окончателно решение в какъв формат ще се яви на местните избори. Важно е усещането за предрешеност и липса на алтернатива, което русенци имат, да се премахне, добави той. „Към този момент нищо не е решено, винаги има варианти. В добра кондиция сме. Мисля, че винаги усещаме пулса на обществото – това ни е работата все пак. Всички от нашата организация и от нашите близки кръгове сме активни хора с позиции в бизнеса и в обществения живот. Въобще не ни е безразлично кой ще бъде кмет на Русе. За нас човекът, който ще бъде достойният кандидат, достойният кмет, трябва да има опит, трябва да има безспорни управленски качества, да работи на сто процента за една по-различна визия за града. Освен това на Русе към този момент му трябват и изключително нови и силни икономически мощности. Ако не направим добри условия за развитие на града, няма как да искаме да останат и да се върнат младите хора. Те трябва да имат алтернатива. Към този момент алтернатива не се вижда в града. Говоря за алтернативна икономическа среда, алтернативни доходи и стандарти, които получават в другите членки на Европейския съюз“, обясни Станчев. Един от сериозните проблеми на Русе от дълги години остава чистотата на въздуха, допълни той. „Русенци трябва да са много мотивирани за промяна след изборите наесен, тъй като сега им се предлага същото трапезно мнозинство“, коментира още Станимир Станчев.  \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Станимир Станчев, СДС-Русе: Русенци не припознават следващия кмет на града в издигнатите към момента кандидатури"}
{"url": "http://www.focus-news.net/news/2019/09/04/2695241/le-figaro-za-rusiya-nastapi-momentat-da-napravi-izbor-mezhdu-kitay-i-evropa.html", "text": "Какви са намеренията на държавния глава на Руската федерация Владимир Путин - да се движи към китайския тоталитарен модел или да изгради правова държава? Наблюдателят на френския национален ежедневник  Le Figaro  Рено Жирар прогнозира бъдещите стъпки на руския лидер. Той смята, че Русия никога няма да се чувства спокойна с Китай, но и че не може да се интегрира напълно в Европа.  \r\nЛичната среща с Владимир Путин в Брегансон на 19 август 2019 г., реабилитация на дипломатическия реализъм по време на реч на срещата на посланиците на 27 август и рестартиране на преговорите на високо ниво по украинския въпрос – чрез всичко това президентът на Франция Еманюел Макрон ясно доказа обрата в Париж по отношение на политиката спрямо Русия. \r\nПротивно на мнението на „сектата“ от неоконсерватори, които са малко на брой, но са много влиятелни във френското външно министерство, президентът на френската република смята, че е необходимо да се говори с Русия, а не да бъде изолирана. Държавният глава на САЩ Доналд Тръмп споделя същата позиция, но усилията му са възпрепятствани от Конгреса и редица големи американски медии, които от момента на избирането му го наричат почти агент на Кремъл. Френските и американските лидери биха искали Русия да се върне към формата на Г-7 и да облекчи или дори да отмени санкциите на ЕС и САЩ, наложени срещу нея през 2014 г. И двамата лидери осъзнаха, че тласкането на Русия в ръцете на Китай е голяма стратегическа грешка. \r\nНо готов ли е Кремъл да стисне протегнатата ръка на Еманюел Макрон? На 9 септември Москва ще бъде домакин на първата руско-френска среща във формат „2 + 2“ (на министрите на външните работи и отбраната) от началото на украинската криза през 2014 г. Ще отбележи ли тя завой на Русия към Европа? Ще даде ли Путин по този начин положителен отговор на Макрон, който би искал да проведе срещата на върха на формата „норманска четворка“ в Париж преди края на месеца? Ще покаже ли руският лидер готовност да прави отстъпки? \r\nНе си правете илюзии. Русия никога няма да се откаже от Крим, който бе присъединен безкръвно през март 2014 г. след народен референдум (макар и без съгласието на Украйна). По-голямата част от жителите на Крим се чувстват руснаци, а не украинци. Що се отнася до руснаците, те винаги са считали Севастопол за своето пристанище и през март 2014 г. подкрепиха нежеланието на Путин да се примири с факта, че новият украински режим, дошъл на власт след революцията от „Майдан“, може да го отвори за ВМС на НАТО. Русия построи огромен мост през Керченския проток в източната част на полуострова, за да го свърже със своята територия. \r\nТрябва да кажа, че изборът на Владимир Зеленски за президент на Украйна и абсолютното мнозинство, което той получи във Върховната Рада, отварят прозорец на възможност за разрешаване на конфликта в Донбас (където има повече от 10 000 загинали руски и украински „братя славяни“ от лятото на 2014 г., според ООН). Зеленски постави въпроса за Русия начело на политическите си приоритети и има достатъчно правомощия да прави отстъпки. \r\nКато минимум, Путин трябва да получи от Киев, за своите протежета от Донбас (рускоезични бунтовници, враждебни към новото украинско правителство, които той вече два пъти спаси военно: през лятото на 2014 г. и зимата на 2015 г.) на закон за амнистия и културна независимост на региона (където руският остава официален език). Но дали ще успее да изостави искането за политическа автономия, което Зеленски едва ли ще успее да предостави на Донбас? Ще направи ли жест на добра воля и ще позволи ли на украинските кораби свободно да преминават през Керченския проток до пристанището на Мариупол? \r\nТези отстъпки няма да му струват особено много, но значително ще подобрят отношенията с ЕС. Путин знае, че китайците правят сериозен бизнес и грабят петрола на руснаците с 20% отстъпка под предлог на „приятелство\". Той чувства, че киайците тайно се целят в Сибир. Русия никога няма да се чувства спокойна с Китай, въпреки че може да се интегрира идеално в Европа. Младият московски елит само мечтае за това. И той е готова за това културно. \r\nСега, когато руската младеж се пробужда, проявява желание да участва в политически решения и се противопоставя на самоуправлението на силите за сигурност, Путин трябва да направи избор. \r\nИска ли той да разработи вътрешнополитически модел подобен на китайския тоталитаризъм или обратно, за да изгради правова държава? Къде се надява да намери приятели, в Пекин или Париж и Берлин? Да управляваш е да избираш. Време е Путин да направи своя избор.  \r\n \r\n Тереза Герова", "date": "2019.09.04", "title": "Le Figaro: За Русия настъпи моментът да направи избор между Китай и Европа"}
{"url": "http://www.focus-news.net/news/2019/09/04/2695244/plovdiv-intenziven-e-trafikat-po-am-trakiya-pat-plovdiv-pazardzhik-i-pat-plovdiv-karlovo.html", "text": "Натоварено е движението по основните направления в областта. Това съобщиха за  Радио „Фокус“ – Пловдив  от Областното пътно управление. Интензивен трафик се отчита по пловдивския участък на АМ „Тракия“, също по направленията Пловдив - Пазарджик, Пловдив - Карлово и Пловдив - Асеновград - Смолян. Пътищата на територията на областта са сухи и нормално проходими. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим - Михалково - Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим-Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nТрафикът на територията на град Пловдив също е интензивен към този час на деня. По-засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.09.04", "title": "Пловдив: Интензивен е трафикът по АМ „Тракия“, път Пловдив - Пазарджик и път Пловдив - Карлово"}
{"url": "http://www.focus-news.net/news/2019/09/04/2695246/pregled-na-osnovnite-temi-v-dobrudzhanskiya-pechat.html", "text": "„Община Добрич отбелязва тържествено 103-тата годишнина от Добричката епопея“,  съобщава на първа страница вестник  „Добруджанска трибуна“ . През септември 1916 година Южна Добруджа посреща своето освобождение благодарение на победоносния ход на Трета българска армия и конницата на генерал Иван Колев, активно подпомагана от местното население. В 10.00 часа на 7 септември в параклиса „Свети Архангел Михаил“ във Военното гробище добрички духовници ще отслужат заупокойна света литургия и панихида за загиналите войни. В 11.00 часа под звуците на Духовия оркестър на Добрич ще бъдат поднесени венци и цветя на паметника на генерал лейтенант Иван Колев. „Феерия от музика и светлина ще радва жителите на Добрич на фонтана на площад „Демокрация“, съобщава изданието. Това е най-новата атракция - фонтанът става светещ и пеещ. Идеята за музикално светлинно и водно шоу е на кмета Йордан Йорданов. Целта е мястото да стане любимо на Добрич в топлите септемврийски вечери. „Предлагат Стоян Господинов за почетен гражданин на Добрич“, съобщава изданието. Освен предложението за главния художествен ръководител  на Професионалния фолклорен ансамбъл „Добруджа“ общинските съветници ще гласуват и предложение за вписване в почетната книга на Общината на имената на 11 войни, загинали при изпълнение на своя дълг. „Народно читалище „Йордан Йовков -1870 година“ дарява книги на жителите и гостите на града, съобщава всекидневникът. Инициативата ще се състои днес.  \r\nТемата за отбелязването на 103 години от добричката епопея е водеща и за другия регионален вестник  „Нова добруджанска трибуна“ . Освен събитията, свързани с историята, Община град Добрич е организирала и събития които ще привлекат вниманието на най-малките. На седми септември от 11.00 часа в началото на Градския парк „Свети Георги“ ще се състои работилница за хвърчила, наречена „Послания“. От политическите теми – „Социалистите утвърдиха демократично избиране на кметове и общински съветници в областта“, пише изданието. В седем от осемте общини на Добричка област структурите на партията са избрали своите кандидати за кметове и общински съветници (с малки изключения). Конференциите са утвърдили демократичния избор на делегатите, при който е нямало намеса на областния и национален лидер на партията, съответно Мая Димитрова и Корнелия Нинова. Досега не са избрани кандидатите от Община Шабла. Конференцията е насрочена за 5 септември. „Горските следят стриктно за нарушения“, съобщава изданието. 665 проверки са извършени през миналата седмица в обхвата на Североизточно държавно предприятие. Само в Държавно горско стопанство - Добрич са направени 68 инспекции, а в граничните с Румъния поделения ДГС - Генерал Тошево и ДЛС - Балчик се дават и дежурства на временните контролни горски пунктове във връзка с мерките за неразпространение на Африканска чума по свинете. Обширно място всекидневникът отделя на темата „Царица Елеонора Българска -коронованият ангел на България“. Припомнени са факти от нейния житейски път, публикувани са и и автентични фотографии.", "date": "2019.09.04", "title": "Преглед на основните теми в добруджанския печат"}
{"url": "http://www.focus-news.net/news/2019/09/04/2695242/stara-zagora-v-grada-shte-se-provede-petoto-izdanie-na-beerfestat-pod-mototo-kogato-shofirate-nikoga-ne-piyte.html", "text": "Градът отново ще е столица на бирата в дните от днес до 8 септември. Това съобщиха от пресцентъра на  Община Стара Загора . Началото ще бъде дадено от 19.00 часа, а петте дни на събитието ще предложат тематична и богата музикална програма, качествено пиво и настроение. \r\nПетото издание на „Beerфестът“ ще премине под мотото „Когато шофирате, никога не пийте!“. Кампанията за отговорна консумация включва специална безплатна автобусна линия, която да осигури безаварийно прибиране на посетителите на събитието. През всеки от фестивалните дни от 21.00 часа до 00.00 часа през 30 минути ще тръгва автобус. Маршрутът му покрива почти цялата територия на града, което улеснява максимално посетителите на емблематичното събитие. За тези, които са решили да дойдат с автомобилите си, е осигурен безплатен паркинг. Той ще се намира на мястото на бившия автополигон на ул. „Радецки“. \r\nЗа да се запази чиста и приветлива поляната до пивоварна „Загорка“, и тази година ще се реализира инициативата „Бира за смет“. Всеки пълен с пластмасови и кенови опаковки плик, предаден на съответния пункт за разделно събиране на отпадъци, ще дава на отговорните гости талон за безплатна наливна бира. Повече информация за интересната еко идея ще бъде давана на място. \r\nСпециално за петото издание на фестивала организаторите ще предложат 5-дневна музикална програма, като са запазили изцяло философията за музикално разнообразие във всяка от вечерите.  \r\nПърви на сцената днес ще се качат „Over Ground Brass Band”, а двама от най-обичаните български изпълнители – Графа и Миро, ще направят вечерта уникална и ще дадат тон и заряд за следващите дни. Във втората вечер, феновете на рап музиката и модерното звучене, ще имат своите моменти, когато „Deep Zone Project”, Спенс и Ъпсурт ще споделят хитовете си с публиката. На 6 септември програмата включва Rock Stage Стара Загора, Ахат, Контрол и специалното участие на „Багатур“. 7-и септември ще бъде рокендрол кулминацията, защото легендарния Джони Джоели – вокалист на „Axel Rudi Pell“, ще зарадва родната публика заедно с групата „Еридан“. В събота вечер гости в „Столицата на бирата“ ще са още Sevi и Jenny Jo. В последния ден от фестивала гости ще бъдат „Dirty fingers”, Иво Руев Бенд, Обратен ефект, Стефан Вълдобрев и Обичайните заподозрени. \r\n„BeerФестът“ ще предложи на своите посетители разнообразни бири от богатото портфолио на старозагорската пивоварна, кътове за хапване, изненади и както досега - ще зарежда с настроение. \r\n„Beerфестът“ се организира от Община Стара Загора и „Загорка“ АД.", "date": "2019.09.04", "title": "Стара Загора: В града ще се проведе петото издание на „Beerфестът“ под мотото „Когато шофирате, никога не пийте!“"}
{"url": "http://www.focus-news.net/news/2019/09/04/2695247/kyustendil-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba-poradi-avariyno-vazstanovitelni-deynosti.html", "text": ": Движението в участък от пътя Пастра – Рилски манастир се регулира от светофарна уредба поради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.04", "title": "Кюстендил: Движението в участък от пътя Пастра – Рилски манастир се регулира от светофарна уредба поради аварийно-възстановителни дейности"}
{"url": "http://www.focus-news.net/news/2019/09/04/2695248/pregled-na-osnovnite-temi-v-starozagorskiya-pechat.html", "text": "„Мис Китай гостува в Казанлък с бизнес делегация“ е водещо заглавие във всекидневника  „Старозагорски новини“ . Кметът Галина Стоянова и Царица Роза `2019 Вероника Кънева посрещнаха в понеделник в емблематичния за Казанлък Музей на розата Мис Китай `2019 Роузи Джу Син. Красавицата е част от китайска бизнес делегация, която бе на двудневна визита в Казанлък за създаване на нови партньорски контакти. Роузи Син била придружавана от Лили Джанг - генерален стилист на конкурса \"Мис Китай\", официален дизайнер на Мис Китай Вселена `2019 и представители на бизнеса от Шанхай.  \r\nЦарица Роза `2019 е подарила на своята нова приятелка от далечната страна красивия символ на Града на розите, чието име носи Мис Китай. Подаръкът на китайците за кмета на Казанлък е изглед от Шанхай от 1928 година, изобразен върху фина коприна.  \r\nГостите са били силно впечатлени от музейната експозиция, която представя традиционното за региона розопроизводство.  \r\n\"Казанлък е прекрасен и хората са много мили!\", споделила Роузи след разходка в парк \"Розариум\", прегърната с Царица Роза `2019 Вероника Кънева. От всички носителки на титли за красота в България категорично е изразила желание да се запознае именно с казанлъшката Царица Роза. \"Много е сладка и дружелюбна, прекрасна!\", споделила Мис Китай за Вероника. Тя пък е била впечатлена от участията на Роузи в киното, кариерата й като професионален гримьор и модел. На раздяла Царица Роза `2019 е пожелала успех на Роузи Син, на която й предстои да представи Китай на световния финал на Мис Вселена `2019 във Филипините през декември тази година.  \r\nЗа краткия си престой в Казанлък делегацията от Китай е имала среща с бизнеса в града и е посетила някои от емблематичните за града културно-исторически забележителности като Тракийската гробница, Исторически музей \"Искра\" и социализирани гробници в Долината на тракийските царе.  \r\n„Провокативно предизборно послание на БСП разбуни духовете в Община Мъглиж“ пише още във вестника.  Като провокация на БСП и/или останалата опозиция ръководството на Община Мъглиж определи разпространената до медиите пресинформация от Областния съвет на партията в Стара Загора, в която се казва: \"Обявяваме се срещу разграбването на Община Мъглиж. На 27 октомври ще спрем разрухата!\". На нарочен брифинг вчера кметът Господин Господинов, неговият заместник д-р Душо Гавазов и общинската съветничка Мария Костова направиха на пух и прах твърденията на \"този политически тюрлю гювеч\", според думите на втория човек в ръководството на Общината.  \r\nД-р Гавазов, посочи, че от втора по влияние партия и реална опозиция с четирима съветници в миналия мандат \"червените\" вече са се примирили с ролята на маргинали с едва двама старейшини. Не бе спестено и \"политическото номадство\" на небезизвестния Младен Чернаков, стартирал политическа кариера през 1999 г. като кмет на СДС, след това преминал през РЗС и завил трайно вляво в партията на Велизар Енчев, за да бъде днес представител на... Народен съюз!? Подобно било положението и с Делка Алексиева, която пък защитавала монархическите позиции на затихналото НДСВ, след като била зам.-кмет при социалиста Стойчо Цанев и пообиколила ПП \"Без цензура\" на Николай Бареков и \"Воля\" на Веселин Марешки. В списъка на коалиция \"Всички срещу ГЕРБ\", определена от участниците в брифинга като безпринципна, се е подвизавала и колежката-педагожка на Чернаков Дияна Янева, която иначе брани образователните позиции на Общината като зам.-директор в мъглижкото Основно училище...  \r\n\"Та, събрали се Гочоолу и Дочоолу в лицето на тези дами и господа и издигнали някой си Златко Остришев за кандидат-кмет. Този, последният, пък на първо време трябва един камък от р. Тунджа да внесе в Община Мъглиж, сетне \"да се бори с разрухата\"!\", язвително коментира д-р Гавазов и посочи, че останалата част от прессъобщението били общи клишета за открит диалог и бурен икономически просперитет на 12-хилядната община, от която 4.2 хиляди са роми.  \r\nПред медиите бяха представени безпристрастни цифри, че при първия си мандат Господинов е заварил безработица 35%, а сега била 14.1%. За времето, когато управлява ГЕРБ, основно са ремонтирани 2 детски градини и 2 училища като това в с. Зимница, където учат само деца от ромския етнос, е истинско бижу. Има социален патронаж, който предлага услугата \"топъл обяд\" на 500 души и ако до с. Селце се е пътувало 3 часа, то след ремонта на пътя това става за 40 минути. Другият кризисен път - към с. Борущица, е част от републиканската пътна мрежа и Общината няма отношение към него...  \r\nНа брифинга беше съобщено още, че до седмица започва прословутият ремонт на банята в с. Ягода, както и че Община Мъглиж е единствената осъдила ДФ \"Земеделие\" на две инстанции за спрян 8-милионен проект.  \r\nКметът Господин Господинов не изключи вероятността не Златко Остришев, а друг да е автор на прессъобщението, но поиска извинение или сигнали до прокуратурата. Не бе изключена и възможността след изборите засегнатите да потърсят и по друг начин правата си...  \r\n„Министърът на МВР благодари на спасителите от Дом \"Майка и дете\" в Стара Загора“ пише още на страниците на вестника.   \r\nДиректорът на ГДПБЗН главен комисар Николай Николов връчи вчера Поздравителен адрес на Дома за медико-социални грижи за деца в Стара Загора (б.р. известен сред обществеността като Дом \"Майка и дете\"). Поздравлението от министъра на МВР Младен Маринов е отправено към директора на Дома д-р Георги Узунов и служителите на социалното заведение и е по повод техните бързи и отговорни действия по време на пожара, разгорял се в парк \"Борова гора\" на 31 август следобед. Тогава пламъците приближиха Дома и се наложи спешна евакуация на 39 деца.  \r\n\"Благодарение на професионализма и съобразителността Ви не беше допусната загуба на човешки живот. Целият персонал е реагирал адекватно и експедитивно, преди пожарът да достигне Дома и така не е допусната опасност за децата и шестте бебета, поверени на Вашите грижи. Действията на дежурния лекар Юлиан Илчев, издал устна заповед за евакуация, са били точни и навременни. Адмирации и към старшата сестра Гинка Ковачева, която е организирала извеждането на всички деца от застрашената сграда. Ситуация като тази доказва на практика, че сте се отнесли с нужната сериозност и че служителите Ви са обучени на ниво\", се казва в поздравителния адрес на министър Маринов.  \r\nГлавен комисар Николов благодари лично на д-р Илчев, на сестра Ковачева и на целия екип на Дома за медико-социални грижи и им пожела здраве и професионални успехи. Той изказа и специални благодарности към жителите на близкия кв. \"Лозенец\", които са помагали в гасенето на пожара и в пренасянето на децата от Дома на безопасно място.  \r\nНа събитието присъстваха областният управител Гергана Микова и директорът на РДПБЗН комисар Стоян Колев.  \r\nМикова подчерта, че бързото овладяване на пожара е пореден пример за добрата съвместна работа на институциите в Старозагорска област. \"В кризисни ситуации всяка от тях е на точното си място\", отбеляза областният управител.", "date": "2019.09.04", "title": "Преглед на основните теми в Старозагорския печат"}
{"url": "http://www.focus-news.net/news/2019/09/04/2695249/liderat-na-bsp-korneliya-ninova-na-mnogo-mesta-v-golemite-gradove-nashite-kandidati-sa-avtoriteti-v-politicheskiya-ni-oponent-se-useshta-trevoga.html", "text": "На много места в големите градове нашите кандидати са авторитети, в политическия ни опонент се усеща тревога. Това каза лидерът на БСП Корнелия Нинова в интервю за предаването „Тази сутрин“ по  бТВ .„Защо смятам, че има такова поведение у нашия политически опонент? Има тревога по следната причина: господин Борисов е много добре информиран какво става в ГЕРБ, какво става при нас. При тях има вътрешни проблеми – махат едни кметове, слагат други, паралелни кандидатури, разделение в структури и т.н. Ние това сме го преживявали, той има информация за това, вероятно има тревога\", посочи Нинова. \r\n„При нас какво се случва? Получава се този ефект, който много отдавна гоним – БСП да отвори ветрилото. На много места и то в големите градове нашите кандидати са авторитетите по места, те са подкрепени широко от БСП, от малки партии, от граждански обединения. И в този случай най-добрият начин тези хора да бъдат подкрепени от широко ветрило на място е да бъдат или с инициативни комитети, или издигнати от БСП, подкрепени от други партии, или най-различни форми\", каза още тя. По думите ѝ политическият ефект е важен. „В момента наблюдаваме в БСП най-накрая този резултат, който търсим от години – отваряне и по-малки партии, които търсят промяна, но не им стигат силите, виждат в нас носител и възможност. Колкото може повече хора да се обединим, за да постигнем тази промяна“, допълни още Корнелия Нинова.", "date": "2019.09.04", "title": "Лидерът на БСП Корнелия Нинова: На много места в големите градове нашите кандидати са авторитети, в политическия ни опонент се усеща тревога"}
{"url": "http://www.focus-news.net/news/2019/09/04/2695240/liderat-na-bsp-korneliya-ninova-nyama-lichnosten-konflikt-mezhdu-men-i-maya-manolova.html", "text": "Няма личностен конфликт между мен и Мая Манолова. Преувеличен е. Това каза лидерът на БСП Корнелия Нинова в интервю за предаването „Тази сутрин“ по  бТВ . Един път сме разменяли различни мнения публично по една единствена тема – Истанбулската конвенция. „Чуваме се с Мая Манолова, говорим си. По-често сме говорили по законодателни инициативи, тя е активна, внесе законодателни предложения от името на граждански организации, но няма право на законодателна инициатива и някой от депутатите трябва да припознае тези закони и да ги внесе. Ние като парламентарна група сме внасяли нейните предложения. Напоследък говорим и за политическата ситуация, за местни избори и т.н.“, допълни Корнелия Нинова.", "date": "2019.09.04", "title": "Лидерът на БСП Корнелия Нинова: Няма личностен конфликт между мен и Мая Манолова"}
{"url": "http://www.focus-news.net/news/2019/09/04/2695250/pravoslavnata-tsarkva-proslavya-sv-prorok-i-bogovidets-moisey.html", "text": "Днес Православната църква прославя св. пророк и боговидец Моисей, предаде репортер на  Агенция „Фокус“ . В столичната митрополитска катедрала „Св. вмца Неделя\" от 9.00 часа ще бъде отслужена редовна света Литургия. Вечерното богослужение е от 17.00 часа.  \r\nНикола ПЕТКОВ", "date": "2019.09.04", "title": "Православната църква прославя св. пророк и боговидец Моисей"}
{"url": "http://www.focus-news.net/news/2019/09/04/2695237/liderat-na-bsp-korneliya-ninova-gradskata-organizatsiya-na-bsp-shte-reshi-dali-da-podkrepi-maya-manolova-za-kmet-na-sofiya.html", "text": "Градската организация на БСП ще реши дали да подкрепи Мая Манолова за кмет на София. Това каза лидерът на БСП Корнелия Нинова в сутрешния блок на  бТВ . „Имаме няколко номинации. Мая Манолова има най-много. Решението е на градската организация и ще стане ясно на 11 септември. Номинации имат и Калоян Паргов, Борислав Борисов, Христо Проданов и Георги Свиленски. Конференцията ще реши кой ще бъде подкрепен. Ще чуете личната ми позиция за кандидатурата на Мая Манолова на 11 септември. Харесвам работата ѝ. Харесвам я като човек. Като депутат в групата беше неуморна\", посочи Нинова. „Националният съвет ще утвърди на 15 септември предложения от градската организация\", добави тя.  \r\n„На Бойко Борисов няма да му е лесно ако двете с Маниолова атакуваме София. Основната ни цел е промяна на модела на управление на общините\", посочи тя.", "date": "2019.09.04", "title": "Лидерът на БСП Корнелия Нинова: Градската организация на БСП ще реши дали да подкрепи Мая Манолова за кмет на София"}
{"url": "http://www.focus-news.net/news/2019/09/04/2695252/pazardzhik-dvizhenieto-po-patya-panagyurski-kolonii-panagyurishte-v-rayona-na-75-km-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание поради пропадане на част от банкета. Движението по пътя Златица – Панагюрски колони от 59 км до 60 км се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Трафикът по пътя с. Белица – с. Поибрене се извършва в една лента от 29 км до 32 км поради частичен ремонт на асфалтовата настилка. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.04", "title": "Пазарджик: Движението по пътя Панагюрски колонии – Панагюрище в района на 75 км се осъществява с повишено внимание поради пропадане на част от банкета"}
{"url": "http://www.focus-news.net/news/2019/09/04/2695251/pregled-na-osnovnite-temi-v-burgaskiya-pechat.html", "text": "„Първи случай на африканска чума по дива свиня в областта“ е водещото заглавие от днешния брой на вестник  „Черноморски дар\" . Авджиите бесни – спират им лова. Концесионери на ловни полета търпят загуба. Случаят е от сряда миналата седмица. Комбайнер намира умряла дива свиня в слънчогледова нива, пише още вестникът. „Иззеха кокаин и 16 000 лева от дома на помориец“ е друго заглавие от страниците на вестника. 55 грама кокаин и 16 000 лева са иззети от дома на помориец при проведена специализирана полицейска операция на територията на Поморие и Бургас, пояснява материалът. „Средец връща славата си на производител на плодове и зеленчуци“ е темата на деня в днешния брой на „Черноморски фар“. Разкрито е ново предприятие – модерна сушилня по Оперативна програма за развитие на селските райони. Зареждат сладкарската и сладоледена промишленост със сушени сливи от региона, уточнява статията. Интервюто в днешния брой е със Здравко Тошков, областен координатор.", "date": "2019.09.04", "title": "Преглед на основните теми в бургаския печат"}
{"url": "http://www.focus-news.net/news/2019/09/04/2695254/politico-ursula-fon-der-layen-shte-razkrie-sastava-na-novata-komisiya-v-nachaloto-na-sledvashtata-sedmitsa.html", "text": "Урсула фон дер Лайен планира да представи екипа си от комисари в началото на следващата седмица. Това обяви самата тя пред германски евродепутати, отбелязва електронното издание  Politico  в европейската си редакция. \r\n„Звучеше като да се случи следващия понеделник, най-късно във вторник\", каза един участник в срещата между новоизбрания председател на Европейската комисия и членове на Съюза (ХДС/ХСС). \r\nСлужител от екипа на Фон дер Лайен заяви, че подобен график е възможен, при условие че „Италия ще бъде готова дотогава\", т.е. определи своя кандидат за Комисията. \r\nФон дер Лайен заяви в срещата с евродепутатите, че очаква кандидатурата от Италия - която е в разгара на правителствена криза - да бъде представена този четвъртък. \r\nИзточници също така заявиха, че Урсула фон дер Лайен е уверила членовете на ЕП, че планира да назначи двама вицепрезиденти на Комисията в областта на климата и цифровизацията. Новите позиции вероятно ще бъдат обявени като част от екипа на новия председател на ЕК.  \r\n \r\n Тереза Герова", "date": "2019.09.04", "title": "Politico: Урсула фон дер Лайен ще разкрие състава на новата Комисия в началото на следващата седмица"}
{"url": "http://www.focus-news.net/news/2019/09/04/2695258/blagoevgrad-patnite-nastilki-v-oblastta-sa-suhi-i-normalno-prohodimi.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път Симитли – Гоце Делчев също се извършва без проблеми. През нощта няма регистрирани инциденти на пътя. Пътните настилки са сухи и нормално проходими, времето е слънчево и топло. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2019.09.04", "title": "Благоевград: Пътните настилки в областта са сухи и нормално проходими"}
{"url": "http://www.focus-news.net/news/2019/09/04/2695253/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с диагностика на уличен водопровод на ул. „Отец Паисий“ в с. Житен, община Нови Искър, се налага спиране на водоподаването от 10.00 до 14.30 часа на клиентите на „Софийска вода”, живеещи в района на с. Житен. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Житенски път“.  \r\nВъв връзка с превключване на уличен водопровод на ул. „Житница“ в жк. „Славия“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Житница“ №124, бул. „Цар Борис III“- бл. 1 , ул. „Житница“- бл. 1, бл. 3, бл. 5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ на паркинга на магазин „Била“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/04/2695255/inzh-stoyan-bratoev-direktor-na-metropoliten-nad-95-e-izpalnenieto-na-parviya-etap-ot-tretiya-lach-na-metroto.html", "text": "Първият етап от третия лъч на метрото е завършен на над 95%, предстоят довършителни дейности, които трябва да приключат до октомври. Това каза в интервю за сутрешния блок  „Добро утро, България“   на  Радио „Фокус“   директорът на „Метрополитен“ инж. Стоян Братоев. След края на строителството ще бъдат извършени изпитания, които вече започнаха в единия участък. Вторият етап от третия лъч на метрото е изграден над 70%, каза инж. Стоян Братоев и допълни, че се очаква да приключи догодина. Едновременно с изходите на „Горна баня“ и „Овча купел“ се изгражда и жп спирка, за да може влаковете от Перник да имат директна връзка с новата линия на метрото. „На довършителна фаза са станциите, където се изграждат връзките. Едната връзка на метрото между първа и трета линия е на Орлов мост. Метростанция „Климент Охридски“ е свързана с новата метростанция на Орлов мост с тунелна връзка. Втората връзка е на НДК, където съществуваща станция чрез подлеза на кръстовището на „Патриарх Евтимий“ и „Витошка“ прави връзка с новата станция, която е на етап довършителни работи“, каза директорът на Метрополитен“. Инж. Стоян Братоев добави, че строителството на третия и четвъртия етап на метрото може да започне най-рано през януари 2021 година. С изграждане на третия лъч на метрото над 45% от територията на столицата ще бъде обхваната от метространспорт, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Инж. Стоян Братоев, директор на „Метрополитен“: Над 95% е изпълнението на първия етап от третия лъч на метрото"}
{"url": "http://www.focus-news.net/news/2019/09/04/2695260/shumen-s-narusheno-vodopodavane-shte-badat-selata-ivanski-vehtovo-i-drumevo.html", "text": "От 8.00 часа до 20.00 часа ще е нарушено водоподаването в с. Ивански, с. Вехтово и с. Друмево. Това съобщиха от  ВиК - Шумен . Причина за ограничението е извършване на профилактика по електро преносната мрежа от енерго-про и във връзка с това нарушен режим на работа на помпените станции от водоснабдителни системи „Ивански” и „Друмево”.", "date": "2019.09.04", "title": "Шумен: С нарушено водоподаване ще бъдат селата Ивански, Вехтово и Друмево"}
{"url": "http://www.focus-news.net/news/2019/09/04/2695259/burgas-izlozhba-na-tvorbi-na-lyubka-kirilova-shte-bade-predstavena-v-galeriya-nesi.html", "text": "Галерия „Неси“ и Любка Кирилова ви канят на изложба скулптура и рисунка от 18.00 часа. Това съобщиха от пресцентъра на  Община Бургас . Експозицията можете да разгледате до 25-ти септември. \r\nЛюбка Кирилова е родена в град София, където живее и работи. Завършила е Художествена академия в София със специалност „Скулптура“ в курса на проф. Величко Минеков през 1979 г. Член е на Съюза на българските художници и работи в сферата на монументалната скулптура, портрет и пластики от бронз. Нейни творби притежават държавни и частни колекции, галеристи и почитатели на пластичните изкуства в България, Македония, Нидерландия, Швейцария, Германия, Англия, Сащ, Канада и др. Нейни монументални творби има в град Ихтиман – Лавров венец за Братската могила – 1985 г., град Ихтиман – Монумент, посветен на Руско-турската освободителна война и портрет на ген. Шувалов 1986 г., бюст на композитора Александър Райчев – 2007 г. и други скулптурни композиции в паркове и в градска среда.", "date": "2019.09.04", "title": "Бургас: Изложба на творби на Любка Кирилова ще бъде представена в галерия „Неси“"}
{"url": "http://www.focus-news.net/news/2019/09/04/2695257/nimh-ekstremalen-indeks-za-pozharoopasnost-e-v-sila-na-mesta-v-12-oblasti-na-stranata.html", "text": "Екстремален индекс за пожароопасност е в сила на места в 12 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите Видин, Враца, Перник, Кюстендил, Благоевград, Пазарджик, Пловдив, Стара Загора, Сливен, Хасково, Ямбол и Бургас. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.09.04", "title": "НИМХ: Екстремален индекс за пожароопасност е в сила на места в 12 области на страната"}
{"url": "http://www.focus-news.net/news/2019/09/04/2695256/liderat-na-bsp-korneliya-ninova-predizvikvam-vsichki-oponenti-na-bsp-dayte-ideite-si-dayte-platformite-si-i-programite-si-za-da-govorim-po-tyah.html", "text": "Никоя партия не е излязла с платформа какво ще прави в общините. Само БСП и то още преди месец - в началото на август. Тогава ги предизвиквам – дайте идеите, дайте платформите си. Това каза лидерът на БСП Корнелия Нинова в интервю за предаването „Тази сутрин“ по  бТВ . „Какво ще правим с общинските болници, с комуналните услуги? Всичко раздавате на концесии. Ние смятаме, че общински дружества трябва да ги изпълняват. Какво правим с аптечното обслужване по малките населени места? Ето това ни се говори, но няма програма отсреща. Има прически, те нямат кандидати и т.н.\", посочи тя. „Второто, което исках да кажа, е, че кандидатите, които издигаме, макар и с инициативни комитети, под различни, форми, широки коалиции по места, първото ни условие е да припознаят платформата ни, да припознаят идеите ни. Да кажат – да, това което предлагате, ние ще го правим като кметове. Така че нямаме идейно разминаване с тези хора, които номинираме като независими или с инициативни комитети“, заяви лидерът на БСП.", "date": "2019.09.04", "title": "Лидерът на БСП Корнелия Нинова: Предизвиквам всички опоненти на БСП – дайте идеите си, дайте платформите си и програмите си, за да говорим по тях"}
{"url": "http://www.focus-news.net/news/2019/09/04/2695261/smolyan-dvizhenieto-po-patya-srednogortsi-rudozem-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.04", "title": "Смолян: Движението по пътя Средногорци – Рудозем трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/09/04/2695265/kyustendil-v-bobov-dol-shte-bade-pochetena-pametta-na-shestimata-sluzhiteli-na-mvr-zaginali-pri-avariya-v-tsentralni-vzrivni-skladove-na-mini-bobov-dol.html", "text": "В града ще бъде почетена паметта на шестимата служители на МВР, загинали при авария в Централни взривни складове на мини „Бобов дол”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. От 10.00 часа приятели и роднини ще почетат паметта им и ще поднесат цветя на паметната плоча в двора на Районно управление на МВР – Бобов дол. Днес се навършват 20 години от смъртта на пожарникарите младши лейтенант Иван Факирски, младши лейтенант Ивайло Парасков, и на полицаите – капитан Крум Зарев, младши лейтенант Ивайло Иванов, младши лейтенант Венцислав Георгиев, младши лейтенант Бисер Калистратов. Шестимата служители на МВР загинаха по време на изпълнение на служебните си задължения, докато потушаваха пожар, възникнал в склад № 3 на Централни взривни складове на мини Бобов дол в село Големо село. \r\nВенцеслав ИЛЧЕВ", "date": "2019.09.04", "title": "Кюстендил: В Бобов дол ще бъде почетена паметта на шестимата служители на МВР, загинали при авария в Централни взривни складове на мини „Бобов дол”"}
{"url": "http://www.focus-news.net/news/2019/09/04/2695263/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "Сухи и нормално проходими са пътните настилки в града, предаде репортер на  Радио „Фокус“ – Велико Търново . Времето в града е облачно, но без валежи. Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“. Колони от автомобили има в района на Кооперативния пазар, на светофара по бул. „България“ при отбивката за стадион „Ивайло“ и пред пощата. Затворена за движение е улица „Св. Климент Охридски“. В отсечката под крепостта „Царевец“ тече укрепване на свлачище, което се очаква да приключи утре. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път на Царевец), ул. „Сливница“, ул. „Д. Найденов“, жп гарата, по път I-4 до Южен пътен възел. Полицейскаи екипи има и на входовете и изходите на Велико Търново, както и в някои участъци от първокласната и второкласна пътна мрежа. \r\n Времето в останалата част от областта е облачно, без валежи. Настилките са сухи и нромално проходими. Въпреки това органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Тече ремонт и по част от пътя от старата столица към Прохода. В отсечката  Дебелец – Гурково, от км 0+000 до км 33+420, движението се осъществява в едната лента. Участъкът е сигнализиран с пътни знаци, а дейностите продължават до 5-ти септември. \r\nВ едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.09.04", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/09/04/2695262/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Представянето на новия състав на Комисията, гласуването в британския парламент за стратегията на правителството за излизане от Европейския съюз, стартирането на кампанията за избирането на ново ръководство на ГСДП и следващите стъпки на Русия към възможно сближаване с Общността са част от основните теми, върху които акцентират водещите европейските издания. \r\n \r\n*** \r\n  Какви са намеренията на държавния глава на Руската федерация Владимир Путин - да се движи към китайския тоталитарен модел или да изгради правова държава? Наблюдателят на френския национален ежедневник  Le Figaro  Рено Жирар прогнозира бъдещите стъпки на руския лидер. Той смята, че Русия никога няма да се чувства спокойна с Китай, но и че не може да се интегрира напълно в Европа.  \r\nЛичната среща с Владимир Путин в Брегансон на 19 август 2019 г., реабилитация на дипломатическия реализъм по време на реч на срещата на посланиците на 27 август и рестартиране на преговорите на високо ниво по украинския въпрос – чрез всичко това президентът на Франция Еманюел Макрон ясно доказа обрата в Париж по отношение на политиката спрямо Русия. \r\nПротивно на мнението на „сектата“ от неоконсерватори, които са малко на брой, но са много влиятелни във френското външно министерство, президентът на френската република смята, че е необходимо да се говори с Русия, а не да бъде изолирана. Държавният глава на САЩ Доналд Тръмп споделя същата позиция, но усилията му са възпрепятствани от Конгреса и редица големи американски медии, които от момента на избирането му го наричат почти агент на Кремъл. Френските и американските лидери биха искали Русия да се върне към формата на Г-7 и да облекчи или дори да отмени санкциите на ЕС и САЩ, наложени срещу нея през 2014 г. И двамата лидери осъзнаха, че тласкането на Русия в ръцете на Китай е голяма стратегическа грешка. \r\nНо готов ли е Кремъл да стисне протегнатата ръка на Еманюел Макрон? На 9 септември Москва ще бъде домакин на първата руско-френска среща във формат „2 + 2“ (на министрите на външните работи и отбраната) от началото на украинската криза през 2014 г. Ще отбележи ли тя завой на Русия към Европа? Ще даде ли Путин по този начин положителен отговор на Макрон, който би искал да проведе срещата на върха на формата „норманска четворка“ в Париж преди края на месеца? Ще покаже ли руският лидер готовност да прави отстъпки? \r\nНе си правете илюзии. Русия никога няма да се откаже от Крим, който бе присъединен безкръвно през март 2014 г. след народен референдум (макар и без съгласието на Украйна). По-голямата част от жителите на Крим се чувстват руснаци, а не украинци. Що се отнася до руснаците, те винаги са считали Севастопол за своето пристанище и през март 2014 г. подкрепиха нежеланието на Путин да се примири с факта, че новият украински режим, дошъл на власт след революцията от „Майдан“, може да го отвори за ВМС на НАТО. Русия построи огромен мост през Керченския проток в източната част на полуострова, за да го свърже със своята територия. \r\nТрябва да кажа, че изборът на Владимир Зеленски за президент на Украйна и абсолютното мнозинство, което той получи във Върховната Рада, отварят прозорец на възможност за разрешаване на конфликта в Донбас (където има повече от 10 000 загинали руски и украински „братя славяни“ от лятото на 2014 г., според ООН). Зеленски постави въпроса за Русия начело на политическите си приоритети и има достатъчно правомощия да прави отстъпки. \r\nКато минимум, Путин трябва да получи от Киев, за своите протежета от Донбас (рускоезични бунтовници, враждебни към новото украинско правителство, които той вече два пъти спаси военно: през лятото на 2014 г. и зимата на 2015 г.) на закон за амнистия и културна независимост на региона (където руският остава официален език). Но дали ще успее да изостави искането за политическа автономия, което Зеленски едва ли ще успее да предостави на Донбас? Ще направи ли жест на добра воля и ще позволи ли на украинските кораби свободно да преминават през Керченския проток до пристанището на Мариупол? \r\nТези отстъпки няма да му струват особено много, но значително ще подобрят отношенията с ЕС. Путин знае, че китайците правят сериозен бизнес и грабят петрола на руснаците с 20% отстъпка под предлог на „приятелство\". Той чувства, че киайците тайно се целят в Сибир. Русия никога няма да се чувства спокойна с Китай, въпреки че може да се интегрира идеално в Европа. Младият московски елит само мечтае за това. И той е готова за това културно. \r\nСега, когато руската младеж се пробужда, проявява желание да участва в политически решения и се противопоставя на самоуправлението на силите за сигурност, Путин трябва да направи избор. \r\nИска ли той да разработи вътрешнополитически модел подобен на китайския тоталитаризъм или обратно, за да изгради правова държава? Къде се надява да намери приятели, в Пекин или Париж и Берлин? Да управляваш е да избираш. Време е Путин да направи своя избор. \r\n \r\n*** \r\n  Германската социалдемократическа партия (ГСДП) стартира от Саарбрюкен в провинция Саарланд своите регионални конференции, за да определи новото партийно ръководство, съобщава националният ежедневник  Die Frankfurter Allgemeine Zeitung .  \r\nНа сериите конференции – общо 23 на брой – за първи път ще се срещнат осемте двойки кандидатът за ръководния пост в партията. В рамките на около два часа и половина претендентите ще се представят пред обществеността, след което ще бъде провеждано гласуване, включително онлайн и по пощата. Ако нито един от кандидате не получи над 50 процента от гласовете, ще се проведе балотаж между първите двама в класирането. \r\n \r\n*** \r\n  Урсула фон дер Лайен планира да представи екипа си от комисари в началото на следващата седмица. Това обяви самата тя пред германски евродепутати, отбелязва електронното издание  Politico  в европейската си редакция. \r\n„Звучеше като да се случи следващия понеделник, най-късно във вторник\", каза един участник в срещата между новоизбрания председател на Европейската комисия и членове на Съюза (ХДС/ХСС). \r\nСлужител от екипа на Фон дер Лайен заяви, че подобен график е възможен, при условие че „Италия ще бъде готова дотогава\", т.е. определи своя кандидат за Комисията. \r\nФон дер Лайен заяви в срещата с евродепутатите, че очаква кандидатурата от Италия - която е в разгара на правителствена криза - да бъде представена този четвъртък. \r\nИзточници също така заявиха, че Урсула фон дер Лайен е уверила членовете на ЕП, че планира да назначи двама вицепрезиденти на Комисията в областта на климата и цифровизацията. Новите позиции вероятно ще бъдат обявени като част от екипа на новия председател на ЕК. \r\n \r\n*** \r\n  В сряда Европейската комисия ще призове за освобождаване на близо 600 милиона евро от фонд за извънредни ситуации при бури и земетресения и ще обяви Брекзит за „голямо бедствие“, пише британското ляво-либерално издание  The Guardian , като се позовава на документи, с които разполага. \r\nЕвропейската комисия ще предложи да се бръкне във фонда за солидарност, създаден през 2002 г., за да помогне на държавите-членки да се справят с природни бедствия като наводнения, бури, изригвания на вулкани и горски пожари. \r\nБрекзит е „единично събитие“, което „би могло да представлява голяма катастрофа и следователно активирането на принципа на солидарност, който е ядрото на [фонда], би било оправдано“, се посочва копие на предложението, видяно от Guardian. \r\nДопълнителни пари ще бъдат на разположение от фонда на ЕС за приспособяване към глобализацията, предназначен да подпомага работниците, които губят работата си, когато фабриките затварят. Ако Обединеното кралство излезе от ЕС без сделка на 31 октомври, това ще има „значително въздействие върху търговските модели, растежа и работните места“, се посочва в документа. \r\nДържавите-членки ще трябва да одобрят преразгледаните планове за разходи преди края на октомври. \r\nПредложението подчертава контраста между подготовката, извършена от ЕС, и подготовката на правителството на Обединеното кралство, която е критикувана за подценяване на вероятните икономически щети, причинени от излизането без споразумение. \r\nНа ирландското правителство вече са обещани допълнителни пари, ако Великобритания излезе без сделка. Централната банка на страната предупреди тази година, че такъв сценарий може да доведе до 34 000 по-малко работни места в Ирландия до края на следващата година и над 100 000 в средносрочен план. \r\nНо други страни, включително Белгия, Холандия, Германия, Дания и Испания, също ще се сблъскат със сериозни предизвикателства в частите на икономиката си, които са най-зависими от британската търговия. \r\nВ понеделник министърът на външните работи на Австрия Александър Шаленберг заяви, че блокът ще остави отворена възможността за удължаване на членството на Обединеното кралство след 31 октомври. \r\n***", "date": "2019.09.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/09/04/2695268/miroslav-yanchev-kmet-na-zlatograd-raboti-se-po-ideyata-za-otoplenie-na-obshtestveni-sgradi-s-mineralna-voda.html", "text": "Работи се по идеята за отопление на обществените сгради в Златоград с минерална вода. Това каза в интервю за сутрешния блок  „Добро утро, България“  на  Радио „Фокус“  кметът на Златоград Мирослав Янчев. Той обясни, че има работен проект и реализирана част от него. „Вече има изпълнен сондаж, в момента има 26 литра в секунда термо минерална вода, която може да експлоатираме с разрешение на министъра на околната среда и водите. Очакваме много скоро да започне самото транспортиране на водата от сондажа до Златоград, което е около 18,5 км. Голяма част от ресурса е насочен във водопровода, който трябва да бъде изграден между сондажа и Златоград. Това е проект, който дълги години вече се презентира пред управляващите органи и правителствата. Стойността му е малко по-голяма и това е пречката към момента за реализирането му на 100%. Перспективата и приоритетите в новия програмен период е да се насочат усилия към проекти, които имат добавена стойност. Това е точно такъв проект и трябва да намери национално, общинско и европейско финансиране“, посочи кметът. Мирослав Янчев допълни, че туризмът остава приоритетна политика за общината, като идеята е минералната вода да бъде реализирана в две направления – отопление и балнеология. Балнеологията ще даде своята устойчивост и възможност за икономическо развитие на региона в сферата на туризма, каза още кметът. \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Мирослав Янчев, кмет на Златоград: Работи се по идеята за отопление на обществени сгради с минерална вода"}
{"url": "http://www.focus-news.net/news/2019/09/04/2695264/stara-zagora-preskonferentsiya-vav-vrazka-s-petoto-izdanie-na-beerfestat-shte-se-provede-v-park-zagorka.html", "text": "Организаторите на петото издание на „Beerфестът“ от Община Стара Загора и „Загорка“ АД ще дадат пресконференция от 18.40 часа в парк „Загорка“. Това съобщиха от пресцентъра на  Общината . Предвидена е и дегустация.", "date": "2019.09.04", "title": "Стара Загора: Пресконференция във връзка с петото издание на „Beerфестът“ ще се проведе в парк „Загорка“"}
{"url": "http://www.focus-news.net/news/2019/09/04/2695269/emsc-seriya-zemetreseniya-sa-registrirani-v-gartsiya-nay-silnoto-e-ot-45-po-rihter.html", "text": "Серия земетресения са регистрирани на територията на Гърция в последните часове, показва справка на официалната интернет страница на  Европейския средиземноморски сеизмологичен център (EMSC) . \r\nНай-силният трус е бил със сила от 4,5 по скалата на Рихтер. Той е отчетен на Додеканезите в 4:01 часа местно време (съвпада с българското време). Епицентърът е бил на 78 км югоизточно от Карпатос и на 150 южно от Родос, с дълбочина от 10 км. Няколко минути по-късно в същия район е регистриран втори трус със сила от 3,2 по Рихтер. \r\nВ 7.08 часа земетресение с магнитуд от 3,6 е разлюляло столичния район. Епицентърът му е бил на 137 км северозападно от Атина и на 22 км южно от Ламия, с дълбочина от два километра под земната кора. \r\nНяма сведения за пострадали или материални щети. \r\n \r\n \r\n Тереза Герова", "date": "2019.09.04", "title": "EMSC: Серия земетресения са регистрирани в Гърция, най-силното е от 4,5 по Рихтер"}
{"url": "http://www.focus-news.net/news/2019/09/04/2695267/liderat-na-bsp-korneliya-ninova-imame-sili-da-spechelim-oblasten-grad-mozhe-bi-dori-ne-edin.html", "text": "Имаме сили да спечелим областен град, може би дори не един. Това каза лидерът на БСП Корнелия Нинова в интервю за предаването „Тази сутрин“ по  бТВ . „Може би два, три. Ще видим. Но такава прогноза няма да направя сега. Просто работим това да се случи, зависи и от хората. Ние им предлагаме, смятам най-доброто, но те избират. Мисля че ще имаме пробив в областни градове. \r\nНа въпрос относно решението на местната организация на БСП да подкрепи кандидатурата на кмета на Симитли, Корнелия Нинова отговори: „Местната организация е решила на конференция да го подкрепи. Националният съвет вчера не утвърди това решение. Това е единственото място, на което си позволих аз да взема лично отношение, защото смятам че това противоречи на всички принципи, идеи, програми и платформи. Противоречи на това, което правим в последните три години – борба с един модел на задкулисие, на контролиран вот, на прескачане от партия в партия. Апостол Апостолов е кандидат на партия ГЕРБ. Няма как, ние сме заявили общ фронт за промяна на модела и да тръгнем с ГЕРБ в тази битка. Такива принципни неща ни спряха да го подкрепим“, допълни още Нинова.", "date": "2019.09.04", "title": "Лидерът на БСП Корнелия Нинова: Имаме сили да спечелим областен град, може би дори не един"}
{"url": "http://www.focus-news.net/news/2019/09/04/2695271/plovdiv-2800-bali-furazh-sa-izgoreli-pri-pozhar-v-zemlishteto-na-selo-gradina.html", "text": "Пожар е унищожил 2800 бали фураж в землището на село Градина, община Първомай. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци е получен в 16.04 часа на 3 септември. Пожарникарите са спасили две сгради, но пожарът е унищожил както 2800 бали фураж, така и 100 кв. м покривна конструкция. \r\nТони МИХАЙЛОВ", "date": "2019.09.04", "title": "Пловдив: 2800 бали фураж са изгорели при пожар в землището на село Градина"}
{"url": "http://www.focus-news.net/news/2019/09/04/2695272/sliven-dvama-mladezhi-sa-postradali-pri-katastrofa-v-grada.html", "text": "Момиче на 17 години и 16-годишно момче от Сливен са настанени в Отделението по реанимация на МБАЛ „Д-р Иван Селимински”. Те са пострадали при катастрофа. Това съобщиха от  лечебното заведение . На 3 септември те пресичали на пешеходна пътека в града, когато били блъснати от лек автомобил. Момичето е с травма на глава и крайници, а момчето – с травма на глава и гърди. Двамата пациенти са в задоволително състояние. \r\nПрез изтеклото денонощие спешна помощ в болницата са потърсили 59 души, 24 от които са хоспитализирани. Извършени са 8 операции и 1 раждане.", "date": "2019.09.04", "title": "Сливен: Двама младежи са пострадали при катастрофа в града"}
{"url": "http://www.focus-news.net/news/2019/09/04/2695273/iliya-lazarov-sds-koalitsiyata-sds-gerb-e-estestven-i-logichen-sayuz-mezhdu-dve-desni-partii.html", "text": "Коалицията СДС - ГЕРБ е естествен и логичен съюз между две десни партии. Това каза главният секретар на СДС Илия Лазаров в предаването „Вече 30 години-времето е наше“ на  Радио „Фокус“ . Той уточни, че коалирането за местния вот идва като продължение на подписаното рамково споразумение между двете партии за европейските избори. „То касае един по-дългосрочен период на сътрудничество в рамките на един пълен цикъл от избори. Започнахме с европейските, продължаваме с местни избори, живот и здраве, ще има след година и нещо парламентарни и впоследствие президентски избори. Това е на базата на Европейската народна партия, на ценностите, които изповядваме и ние, и ГЕРБ по отношение на развитието на Европа, на развитието на България в Европа“, обясни още Лазаров. Той припомни, че тази година се навършват 30 години от промените, които настъпиха в България през 1989 година. „Това е време за равносметка, както се казва. И ако се замислим сериозно къде беше България преди 30 години, какво беше нашето ниво, жизненият ни стандарт като цяло и направим един доста обективен анализ, ще видим, че България много е еволюирала, но и много е пропуснала и трябва още повече да се развива“, каза още Лазаров. По думите му за този период България много еволюира, но и много е пропуснала, като именно тези пропуски обединяват двете партии.  \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Илия Лазаров, СДС: Коалицията СДС - ГЕРБ е естествен и логичен съюз между две десни партии"}
{"url": "http://www.focus-news.net/news/2019/09/04/2695276/stara-zagora-vremenno-zatvaryat-za-dvizhenie-na-mps-v-tsentralnata-chast-na-ul-tsar-ivan-shishman-v-grada.html", "text": "От 9.00 до 12.00 часа ще бъде преустановено  движението на обществен, личен, договориран транспорт и на МПС-та извършващи транспорт за собствена сметка по ул. „Цар Иван Шишман“, в отсечката от ул. „Генерал Гурко“ до бул. „Цар Симеон Велики“, съобщиха от пресцентъра на  Община Стара Загора . Целта на затваряне на улицата е безопасното организиране и изпълнение на доставка на оборудване за концертна зала, намираща се в Областна администрация – Стара Загора.  \r\nДвижението на МПС ще се нормализира незабавно след приключване на мероприятието по преценка на служителите, пряко ангажирани с охраната.", "date": "2019.09.04", "title": "Стара Загора: Временно затварят за движение на МПС в централната част на ул. „Цар Иван Шишман“ в града"}
{"url": "http://www.focus-news.net/news/2019/09/04/2695277/pregled-na-osnovnite-temi-vav-velikotarnovskiya-pechat.html", "text": "„Търновци искат 26 октомври да стане национален празник“ е заглавие на първа страница на областния всекидневник  „Янтра ДНЕС” . Датата 26 октомври, когато е обявено въстанието на братята Асен и Петър, да бъде обявена за национален празник на България. Това предлагат членовете и симпатизантите на Инициативния общонароден комитет „Асеневци“. „Пилешкото догони по цени свинското“, пише още вестникът. Цените на пилешкото место в търговската мрежа бележат значително увеличение през последните седмици показа репортерска проверка на „Янтра ДНЕС“. Заради паниката покрай африканската чума по прасетата прогнозите бяха за драстично поскъпване на свинското, но вместо това потребителите отчитат по-високи цени на пилешкото. „Млад шофьор се хвърли с колата си от мост и загина“ е новина от криминалната хроника. Страница пета ни разказва за крепостта „Ряховец“, която предстои да бъде превърната в модерен туристически и образователен център. В раздел „Общество“ има статия студенти от Московския педагогически университет, които са на обмен във ВТУ. „Футболистките на „Етър“ „Джуниър бенд“ заедно в Царево“ е новина от спортните страници.  \r\n„Мануела Попова от Лясковец поведе 20 000 души в битката си срещу предразсъдъците към различните хора“ е заглавие от другия областен ежедневник  „Борба“ . Мануела Попова е млада жена от Лясковец, преживяла много страдания, подигравки и обиди. Тя е инвалид – има дефекти на сърцето, бъбреците, ръцете и е родена без матка. Заради здравословните си проблеми още от малка става обект на присмех. „За трети път увеличиха заплатите в горнооряховската болница“ е друга новина от днес. С 10 процента бяха увеличени възнагражденията на лекарите, медицинските сестри и кинезитерапевтите в МЖАЛ „Свети Иван Рилски“ в Горна Оряховица. Ръстът в заплатите стана възможен след повишаване цените на някои клинични пътеки. „50 деца показаха в Балван какво са научили в Лятната полицейска академия за пътната безопасност и пожарите“, пише още „Борба“, а статията разказва за закриването на тазгодишното издание на инициативата. „Масово карат мотопеди без регистрация по селата“ е новина от криминалната хроника. В областния ежедневник ще намерите и статия за кандидатите за кметове за предстоящите местни избори в Горна Оряховица, Павликени, Стражица и Златарица.", "date": "2019.09.04", "title": "Преглед на основните теми във великотърновския печат"}
{"url": "http://www.focus-news.net/news/2019/09/04/2695266/daniel-smilov-politolog-politicheskite-ambitsii-na-maya-manolova-se-prostirat-otvad-kmetskoto-myasto.html", "text": "Политическите амбиции на Мая Манолова се простират отвъд кметското място. Това каза в интервю за сутрешния блок  „Добро утро, България“  на  Радио „Фокус“  политологът Даниел Смилов. По думите му вероятно изненади няма да има и ще се последва логичното решение левицата да застане зад кандидатурата на бившия омбудсман. Голяма част от гласовете към Мая Манолова ще дойдат именно от симпатизантите на БСП, а левицата с друг кандидат едва ли ще има сериозни шансове в кметската надпревара за столицата, каза още политологът. „Кариерата на Мая Манолова е много интересна. Тя се наложи като острие на БСП. Помните, по време на протестите срещу Пламен Орешарски тя беше водеща фигура. Опитваше се да направи една изборна реформа, с която общо взето да укрепи и да задържи правителството на Орешарски на власт. След това неочаквано тя получи подкрепа от Бойко Борисов, за да стане омбудсман. Това мнозина разчетоха като опит на Борисов да даде нещо на  някои от изявените си критици, за да си спести критики. Манолова обаче успя да натрупа обществен авторитет на позицията на омбудсман. Знаем, че от това кметско място след това лесно се прескача и към премиерския пост“, добави Смилов. С началото на новия политически сезон много важни теми ще изплуват на повърхността, прогнозира Даниел Смилов. Последните изказвания на премира за членството на България в Шенген и изборът на главен прокурор ще са част от темите със сериозен отзвук, допълни той.  \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Даниел Смилов, политолог: Политическите амбиции на Мая Манолова се простират отвъд кметското място"}
{"url": "http://www.focus-news.net/news/2019/09/04/2695279/jutarnji-list-harvatiya-kapitan-dragan-nastoyava-za-uslovno-osvobozhdavane-ot-zatvora.html", "text": "Най-късно до края на септември Окръжният съд във Вараждин ще реши дали 65-годишният Драган Васильович, по-известен като Капитан Драган, отговаря на условията за условно освобождаване, след като изтърпя две трети от 13 и половина години затвор, където влезе за извършването военни престъпления в Книн и Глина през 90-те години на миналия век, съобщава електронното издание на хърватския ежедневник  Jutarnji List . \r\nИгор Павлич, говорител на Окръжния съд във Варажен, потвърди за изданието, че е получена съответната молба и че съдията по делото е изискал цялата съответна документация, след което ще бъде обявено публично изслушване, последвано от решение. \r\nВ съдебното заседание Васильович също ще има възможност да изрази мнението си защо смята, че трябва да получи условно освобождаване, с видеовръзка от затвора в Лепоглава, а на съдебното заседание ще присъства неговият защитник. През ноември миналата година Окръжният съд във Вараждин отхвърли освобождаването Василкович. След това молбата за освобождаване беше официално подадена от Загребския диагностичен център, тъй като Василкович беше осъден на 13 и половина години и прекара доста време в екстрадиционен център в Австралия и в следствен затвор в Хърватия. \r\nВасильович бе осъден през септември 2017 г. в Окръжния съд в Сплит за военни престъпления в крепостта Книн и за нападението срещу Глина, но бе оправдан заради липса на доказателства за разпореждане на убийството на двама заловени хърватски войници през февруари 1993 г. в Брушка край Бенковац.  \r\nПо време на процеса беше доказано, че Васильович, като командир на Отдела за специални цели в сръбските военизирани части или командир на Центъра за обучение на специални сили „Алфа“, е действал в противоречие с разпоредбите на Женевската конвенция. Така през юни и юли 1991 г. той затваря, измъчва и екзекутира в затвора в крепостта Книн пленени членове на хърватската армия и полиция. \r\nСъщо така през юли 1991 г. в Глина, в съгласие с командира на танковото звено на югославската армия, той разработва план за нападение върху местното полицейско управление и няколко населени места. По време на нападението цивилните са принудени да бягат, грабят се имоти, има убити и ранени, включително чуждестранен журналист. \r\nВасильович, който притежава сръбско и австралийско гражданство, беше арестуван преди 12 години в Австралия, където живееше под фалшиво име и работеше като треньор по голф. Прекара общо осем години и девет месеца в център за екстрадиция, с кратко прекъсване от септември 2009 г. до май 2010 г. Австралия го екстрадира в Хърватия през юли 2015 г., което означава, че той вече е изтърпял 13 години от издадената му присъда, която изтича в края на март 2020 г. Всички съответни институции ще бъдат уведомени за молбата, за да може да се вземе решение дали той отговаря на условията за освобождаване от затвора, преди да изтече присъдата му. \r\n \r\n . \r\n \r\n Тереза Герова", "date": "2019.09.04", "title": "Jutarnji List (Хърватия): Капитан Драган настоява за условно освобождаване от затвора"}
{"url": "http://www.focus-news.net/news/2019/09/04/2695270/s-himna-na-balgariya-i-na-es-zapochna-osmata-sesiya-na-44-toto-narodno-sabranie.html", "text": "С химна на България и този на ЕС започна осмата сесия на 44-тото Народно събрание, предаде репортер на  Агенция \"Фокус\" . Новата сесия бе открита от председателя на парламента Цвета Караянчева. На откриването на сесията освен народните представители в залата са и президентът Румен  Радев и вицепрезидентът Илияна Йотова. Веднага след откриването на новата сесия президентът Румен Радев ще направи обръщение към народа. По традиция парламентарно представените сили ще излязат с декларации за новия политически сезон.  \r\nДеница КИТАНОВА", "date": "2019.09.04", "title": "С химна на България и на ЕС започна осмата сесия на 44-тото Народно събрание"}
{"url": "http://www.focus-news.net/news/2019/09/04/2695275/predsedatelyat-na-parlamenta-tsveta-karayancheva-nadyavam-se-prez-novata-sesiya-vapreki-protivopostavyaneto-ostrite-sporove-i-razlichnite-pozitsii-da-zapazim-dobriya-ton.html", "text": "Надявам се, въпреки противопоставянето, острите спорове и различните позиции да запазим добрия тон. Това каза председателят на парламента Цвета Караянчева в началото на 8-ата сесия на 44-ото Народно събрание, предаде репортер на  Агенция \"Фокус\" .  \r\n\"Днес откривавме 8-ата сесия на 44ото Народно събрание. Тя няма как да не мине под знака на предстоящите местни избори, които ще се проведат в рамките на есенната ни сесия. В предизборна обстановка страстите се нажежават, а парламентарната трибуна често се използва от политическите партии за отправяне на техните предизборни послания\", каза още Цвета Караянчева. Председателят на парламента отчете, че всички са опоненти, но и колеги. \"И всички заедно представляваме българския народ. Нека покажем, че парламентът е отговорна институция и депутатите си вършат работата, както това правят българските граждани\", заяви още Цвета Караянчева.  \r\nТя отчете, че след два дни ще отбележим една от най-светлите и значими дати в нашата история - 6 септември. Тя изрази убежедние и на това международни партньори е, че България е една от най-проспериращите страни.  \r\nДеница КИТАНОВА", "date": "2019.09.04", "title": "Председателят на парламента Цвета Караянчева: Надявам се през новата сесия,  въпреки противопоставянето, острите спорове и различните позиции да запазим добрия тон"}
{"url": "http://www.focus-news.net/news/2019/09/04/2695278/blagoevgrad-zapochva-izplashtaneto-na-finansovoto-podpomagane-za-stopanite-umartvili-dobrovolno-domashnite-si-praseta-v-kresna-i-dolna-gradeshnitsa.html", "text": "Започва изплащането на държавното финансово подпомагане за стопаните, умъртвили доброволно домашните си прасета в град Кресна и село Долна Градешница, предаде репортер на  Радио „Фокус“ – Пирин . Сумите ще се предават от служители на Областна дирекция по безопасност на храните – Благоевград в съответните населени места лично на собствениците. С цел гарантиране безопасността и сигурността по време на процеса, служителите на агенцията ще бъде придружавани и от полицаи от Областна дирекция на МВР – Благоевград. Поетапното изплащане ще продължи и на 5 септември в село Горна Брезница. Списъците, по които ще става предаването на сумите са проверени най-малко три пъти, обявени са публично в общинските администрации по места и са получили одобрение от Областната епизоотична комисия. Към края на месец август броят на одобрените домакинства е бил 332 за цялата Благоевградска област. \r\nЛивия НИНОВА", "date": "2019.09.04", "title": "Благоевград: Започва изплащането на финансовото подпомагане за стопаните, умъртвили доброволно домашните си прасета в Кресна и Долна Градешница"}
{"url": "http://www.focus-news.net/news/2019/09/04/2695284/tass-zapochva-iztochniyat-ikonomicheski-forum-vav-vladivostok.html", "text": "Във Владивосток започва петото издание на Източния икономически форум, предава  TACC . \r\nОчаква се в тазгодишното издание да участват около пет хиляди души от над 50 държави. Основните събития в програмата ще се проведат на територията на кампуса на Далечноизточния федерален университет на един от островите в града. Във форума ще участва и държавният глава на Руската федерация Владимир Путин. \r\n \r\n Тереза Герова", "date": "2019.09.04", "title": "ТАСС: Започва Източният икономически форум във Владивосток"}
{"url": "http://www.focus-news.net/news/2019/09/04/2695281/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите са между 8 и 14 градуса. Има умерени ветрове по най-високите части на планините. Очаква се разваляне на времето следобед. Работят кабинковите въжени линии на Боровец, Банско и 1, 2 и 4 на Пампорово. На Витоша не работят. Няма регистрирани инциденти за изминалото денонощие.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470.", "date": "2019.09.04", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/04/2695280/liderat-na-bsp-korneliya-ninova-partiyata-nikoga-ne-e-bila-razdelena.html", "text": "Партията никога не е била разделена. Това каза лидерът на БСП Корнелия Нинова в интервю за предаването „Тази сутрин“ по  бТВ . „В Националния съвет имаме своите противоречия и разделения, но надолу структурите никога не са били разделени по тази линия – нито идеологически спор имаме, нито персонални, и т.н. Спорът е тук на върха“, каза Нинова.  \r\nКорнелия Нинова допълни, че това разделение на върха демотивира хората. „Надявам се, че сме го преодолели. Виждам една добра мобилизация, енергия по места. Няма скандални конференции, разделения, паралелни кандидатури на БСП. Това ми дава надежда, че този път сме успели да обединим партията и да я отворим към по-широка подкрепа“, добави лидерът на БСП. \r\nНа въпрос относно Пловдив и Георги Гергов, Нинова заяви, че личните и персонални разбирания нямат отношение към въпроса дали партията е единна. „Защото партията не е Гергов. И аз не съм. Партията са хилядите в Пловдив членове, които ще си издигнат кандидата, ще си направят кампанията и т.н.“ \r\nКорнелия Нинова добави, че след местните избори в БСП предстои пълен цикъл отчетни избори по устава на БСП. „Което означава, че ще се избират нови общински, нови областни председатели. Цял процес започва за избор на нови ръководители и той ще завърши догодина през май с избор на председател“, завърши Нинова.", "date": "2019.09.04", "title": "Лидерът на БСП Корнелия Нинова: Партията никога не е била разделена"}
{"url": "http://www.focus-news.net/news/2019/09/04/2695287/veliko-tarnovo-kvartal-prolet-v-gorna-oryahovitsa-e-bez-voda-zaradi-avariya.html", "text": "Велико Търново: Квартал „Пролет“ в Горна Оряховица е без вода до 15.00 часа днес заради авария. Това съобщават за  Радио „Фокус“ – Велико Търново  от водоснабдителното дружество. Причината е възникнала авария на главен водопровод в железничарския град. Ремонтът стартира в 9.00 часа и се очаква да приключи в ранния следобед. \r\nОт дружеството се извиняват за възникналите неудобства и уверяват, че при възможност водоподаването ще бъде възстановено по-рано.", "date": "2019.09.04", "title": "Велико Търново: Квартал „Пролет“ в Горна Оряховица е без вода заради авария"}
{"url": "http://www.focus-news.net/news/2019/09/04/2695274/predsedatelyat-na-ns-tsveta-karayancheva-edna-treta-ot-motivite-za-ostavkata-na-ombudsmana-sa-kritika-sreshtu-zakonodatelnata-vlast.html", "text": "Една трета от мотивите за оставката на омбудсмана са критика срещу законодателната власт. Това написа председателят на Народното събрание Цвета Караянчева в профила си във  фейсбук . \"Извинявам се предварително, че този пост е дълъг и вероятно скучен. Но за мен като председател на Народното събрание е важно да направя някои уточнения по повод подадената от г-жа Мая Манолова оставка от поста Омбудсман на Републиката\", казва Цвета Караянчева. \r\nПо думите и тя е прочела мотивите на Мая Манолова в депозирания вчера в деловодството на Народното събрание документ. \"Оказва се, че една трета от тези мотиви (първите два от общо шест) са директна критика срещу законодателната власт, която според нея не е проявявала достатъчно активност по отношение на предлаганите от нея законотворчески инициативи. Като доказателство Манолова посочва, че парламентът се е съобразил с “едва” половината от общо 5100 нейни препоръки по законопроекти\", коментира Караянчева. \r\nТя посочи, че Манолова е била депутат и заместник-председател на Народното събрание достатъчно дълго, за да знае механизма, по който се разглеждат законопроекти и препоръки по законопроекти от институции, които по Конституция нямат право на законодателна инициатива. \"Всеки постъпил от страна на администрацията на Омбудсмана законопроект, както и всяка препоръка, са били разпределяни надлежно до парламентарните групи . Всеки народен представител има право на законодателна иницива. Фактът, че част от тях така и не са стигнали до пленарна зала, означава, че не са събрали подкрепа, включително и сред опозицията. Защо това е било така? Не бих искала да раздавам оценки, а и не ми е работа. Но здравият разум сочи, че ако качеството им е било адекватно на впечатляващото количество, тези законопроекти и препоръки щяха да се радват на друга съдба\", написа Цвета Караянчева. \r\nТя категорично заявява в поста си, че не приема образа на Народното събрание, който Мая Манолова рисува. \"Не приемам образа, който Мая Манолова рисува на 44-я състав на Народното събрание – 240 безотговорни народни представители срещу самотната фигура на единствения закрилник на граждани. Във всички парламентарни групи има достатъчно разумни депутати и те щяха да се обединят с радост зад законодателни предложения, които биха заличили дадена неправда, ако тези предложения са наистина добри. От достатъчно дълго съм в политиката, за да разбирам защо за Манолова е изгодно да се обрисува като супер-жената, изправена срещу всички неправди по тази земя. Но моля, нека това не става за сметка на бившите й колеги\", заявява Караянчева.  \r\nПредседателят на Народното събрание посочва още, че Мая Манолова често е припомняла позицията си по проблемите, касаещи Народното събрание, които изрежда като мотив за оставката си. \"Тя много добре знае, че когато един проблем е достатъчно сложен и изисква съобразяване с често противоречащи си интереси в рамките на една група граждани, опростяването само го задълбочава, вместо да го решава. Пожелавам на г-жа Манолова да проведе една достойна кандидат-кметска кампания, но не виждам как очернянето на парламентарната институция ще й помогне в тази битка\", заключва Цвета Караянчева.", "date": "2019.09.04", "title": "Председателят на НС Цвета Караянчева: Една трета от мотивите за оставката на омбудсмана са критика срещу законодателната власт"}
{"url": "http://www.focus-news.net/news/2019/09/04/2695283/kmetat-miroslav-yanchev-zlatograd-za-parvi-pat-shte-bade-domakin-na-maratona-k3ultra.html", "text": "Маратон К3Ultra с участието на едни от най-известните бегачи на ултрадълги дистанции ще се проведе в края на месец септември в Златоград. Това каза в интервю за сутрешния блок  „Добро утро, България“  на  Радио „Фокус“  кметът на Златоград Мирослав Янчев. Той обясни, че градът ще бъде домакин на това уникално спортно събитие за първа година. „Главният организатор на маратона е Емилия Цонева. Този ултрамаратон, който ще се проведе за първи път в Златоград, е с три маршрута - 85 км, 53 км и 23 км. Много пъти съм казвал, че такива мероприятия, които се организират в малките общини, независимо дали са спортни или културни, имат своето икономическо значение. Ние се надяваме през тези дни – 27, 28 и 29 септември, Златоград да се посети от много професионални ултрамаратонци и любители на спорта. С организаторите сме си говорили, че тази непозната красота за Родопите трябва да бъде видяна чрез такъв ултрамаратон“, обясни кметът. Мирослав Янчев добави, че организационният съвет има амбицията да превърне маратона в ежегодно спортно събитие. В трите маршрута могат да участват всички желаещи, като регистрация може да бъде направена и онлайн. Кметът подчерта, че всяка изминала година туристопотокът в Златоград се увеличава. Това се дължи на публичното-частно партньорство между местната власт и бизнеса, обясни той. \r\nВиктория МЕСРОБОВИЧ-КУВЕНДЖИЕВА", "date": "2019.09.04", "title": "Кметът Мирослав Янчев: Златоград за първи път ще бъде домакин на маратона К3Ultra"}
{"url": "http://www.focus-news.net/news/2019/09/04/2695286/sliven-zasilenoto-e-politseyskoto-prisastvie-v-sotirya-kadeto-postradaha-dve-detsa.html", "text": "Областният управител Чавдар Божурски проведе среща с директора на ОДМВР – Сливен ст. комисар Димитър Величков във връзка с предприетите от Дирекцията мерки за сигурността и спокойствието на населението в сливенското село Сотиря след извършените посегателства върху деца. Това съобщиха от пресцентъра на  Областната администрация . \r\nСотиря се обслужва от полицейски участък, на непрекъснато разположение са оперативен работник, както и патрулен екип в района. От 15 август, когато 7-годишната Кристин Георгиева стана жертва на убийство, в населеното място е засилено полицейското присъствие. „На денонощно разположение са патрулен автомобил и автомобил на пътна полиция със съответните екипи, както и екип на Специализираното тактическо звено за бързи действия.  Засиленото присъствие продължава. Едновременно с това се работи активно с криминалния контингент, провеждат се беседи“, посочи ст. комисар Величков. Както на първия, така и на втория сигнал за посегателство спрямо дете, органите на реда са се отзовали незабавно и са реагирали адекватно на обстановката. \r\nОт ОДМВР са създали организация за ежедневен контакт с кметовете и кметските наместници на населените места. Със заповед на директора са сформирани мобилни екипи с участието на служители на ръководни длъжности, които ежемесечно посещават селата в областта. Разчита се на доброто взаимодействие с кметовете и кметските наместници за осигуряване спокойствието на хората и за превенция срещу престъпността.  От важно значение е съдействието при установяване на непознати или незаконно пребиваващи лица, каквато информация не е била предоставена своевременно по отношение на един от задържаните за посегателството от 30 август. „Усилията за гарантиране на реда и опазването на собствеността в малките населени места в Сливенска област е основен приоритет в работата на ОДМВР\", увери ст. комисар Величков.", "date": "2019.09.04", "title": "Сливен: Засиленото е полицейското присъствие в Сотиря, където пострадаха две деца"}
{"url": "http://www.focus-news.net/news/2019/09/04/2695289/liderat-na-bsp-korneliya-ninova-bitkata-mezhdu-prezident-i-premier-ne-e-lichna-tya-e-printsipna.html", "text": "Битката между президент и премиер не е лична, тя е принципна. Това каза лидерът на БСП Корнелия Нинова в интервю за предаването „Тази сутрин“ по  бТВ . „Много често в политиката нещата се представят като личностни. Тя е принципна. Те имат различни представи за политика, за живот, за държавност, за справедливост, за бедност. Имат двамата абсолютно различно мислене как се прави политика. За мен този сблъсък е неизбежен, защото е принципен, морален и заложен в някаква нравственост“, каза Нинова.  \r\nСпоред Корнелия Нинова премиерът Борисов си подхожда по неговия начин. „Интригантски, с някакви елементарни изречения. Това е неговият тип на правене на политика. А президентът Радев никога няма да стигне до това равнище на правене на политика и на изказване“, допълни лидерът на БСП.", "date": "2019.09.04", "title": "Лидерът на БСП Корнелия Нинова: Битката между президент и премиер не е лична, тя е принципна"}
{"url": "http://www.focus-news.net/news/2019/09/04/2695290/pazardzhik-bez-vodopodavane-e-chast-ot-peshtera-poradi-avariya-na-glaven-vodoprovod.html", "text": "Без водоподаване е част от Пещера поради авария на главен водопровод. Засегнати са абонатите по околовръстното шосе на Пещера, в района на бившето ДАП – Пещера и прилежащите пресечки в тези райони, съобщиха от  водопреносното дружество . Ремонтните дейности започват в 9.30 часа и ще приключат в рамките на работния ден.", "date": "2019.09.04", "title": "Пазарджик: Без водоподаване е част от Пещера поради авария на главен водопровод"}
{"url": "http://www.focus-news.net/news/2019/09/04/2695294/profesor-vladimir-chukov-arabist-hizbula-i-iran-se-opitvat-da-smenyat-svoite-demokratichno-izbrani-oponenti-predpriemayki-deystviya-po-konfliktite-s-izrael-i-sasht.html", "text": "Израел се намира пред парламентарни избори и тук специалистите считат, че това, което прави в момента „Хизбула“ и това, което прави Иран по отношение на двата горещи конфликта – респективно с Израел и САЩ, това е, че те се опитват чрез тези горещи точки и конфликти да сменят своите опоненти, които са избирани от едно демократично обществено мнение, от избирателите в своите страни. Това каза арабистът професор Владимир Чуков в интервю за  Агенция „Фокус  във връзка с предстоящите парламентарни избори в Израел. Чуков посочи, че първата цел ще е смяната на израелския премиер Бенямин Нетаняху: „Има направено социологическо изследване какъв е бил рейтингът на Бенямин Нетаняху, който общо взето се опитва да събере толкова последователи и избиратели така, че да направи собствено правителство без помощта на Авигдор Либерман. Уви, оказва се, че неговият рейтинг не е скочил и той все още зависи от Съвета на бившия военен министър. Тоест те се опитват чрез подобно нещо да го сменят като премиер“, обясни Чуков. „Подходът на Иран е същият, тоест проточване, протакване, втвърдяване на тона така, че да се опитат да сменят Доналд Тръмп като по-силния кандидат за президентските избори за догодина“, добави още той. Чуков заключи, че в случая можем да говорим за преплитане на военно-тактически и военно-стратегически аспекти: „Войната на танкерите и войната, в която бяха противопоставени  цели армии, мисля, че отминаха. Дойде много прецизираното, много точната, но с много ясни политически последствия война на дроновете“, коментира още той. \r\n \r\n Пълния текст на интервюто четете по-късно в „Мнение”  \r\n \r\nТеодора ПАВЛОВА", "date": "2019.09.04", "title": "Професор Владимир Чуков, арабист: „Хизбула“ и Иран се опитват да сменят своите демократично избрани опоненти, предприемайки действия по конфликтите с Израел и САЩ"}
{"url": "http://www.focus-news.net/news/2019/09/04/2695292/mvr-trima-dushi-sa-zaginali-a-37-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 37 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 29 тежки пътнотранспортни произшествия. В София са регистрирани 24 леки пътнотранспортни произшествия и 3 тежки катастрофи, при които има двама загинали и трима ранени.", "date": "2019.09.04", "title": "МВР: Трима души са загинали, а 37 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/04/2695288/prezidentat-rumen-radev-neobhodima-e-silna-darzhava-s-yasni-pravila-i-red-koito-rabotyat-za-naroda-i-se-spazvat-ot-vsichki.html", "text": "Необходима е силна държава с ясни правила и ред, които работят за народа и се спазват от всички. Това каза президентът Румен Радев от парламентарната трибуна в обръщение към народа, предаде репортер на  Агенция „Фокус“ . „Няма сигурност и просперитет, а има бедност, корупция и неграмотност, а за това е нужна промяна. Промяна, която да засили гражданското участие и контрол в управлението, да направи институциите по-прозрачни и отчетни. Да разгърне инициативата на българските граждани и тяхното по-пълноценно участие в обществения живот“, заяви още Радев. „Необходима ни е силна държава с ясни правила и ред, които работят за народа и се спазват от всички. Такава промяна не може да бъде дело на отделна личност, група хора и политическа партия. Тук виждам водещата роля на българския парламент“, изтъкна още Румен Радев.  \r\n„Необузданата корупция по високите етажи и ширещата се престъпност особено в малките населени места изискват законодателните и контролни функции на Народното събрание да се съсредоточат върху укрепването на върховенството на закона\", заяви още Румен Радев.  \r\nСпоред него образованието трябва да бъде подкрепено с повече мерки.  \r\nДеница КИТАНОВА", "date": "2019.09.04", "title": "Президентът Румен Радев: Необходима е силна държава с ясни правила и ред, които работят за народа и се спазват от всички"}
{"url": "http://www.focus-news.net/news/2019/09/04/2695282/prezidentat-rumen-radev-pri-kontsentriraneto-na-vlastta-v-tesen-krag-hora-tya-se-transformira-v-ikonomicheski-oblagi-no-taka-nyama-razvitie.html", "text": "При  концентрирането на властта в тесен кръг хора тя се  трансформира в икономически облаги, но така няма развитие. Така този тесен кръг бетонира своята безконтролна власт. Това каза президентът Румен  Радев от парламентарната трибуна в обръщение към народа, предаде репортер на  Агенция „Фокус\" . Според държавния глава при такава формула няма развитие. „Използвам конституционните си правомощия да отправя обръщение към народа и НС в началото на настоящата сесия. Началото на всяка парламентарна сесия е заредено с надежда и повишени очаквания, както надявам се и вие сте заредени с енергия  за отговорни решения и действия след пълноценната почивка\", посочи още Румен Радев.  \r\n„Както спомена и председателят на Народното събрание - очертава се тежка парламентарна сесия, предстои приемането на редица закони, най-важният от които държавният бюджет и местни избори\", каза държавният глава. Той отчете, че в същото време не трябва да пропускаме факта, че в страната има и проблеми, чието решаване не само е неотложно, но изисква и по-далечен хоризонт.  \r\n„Няма да влизам в детайли за ситуацията в страната. Моята позиция е известна, но наред с обсъждането на редица показатели, не трябва да пропускаме и факта, че България продължава да губи своето най-ценно богатство - хората. Голяма част от българските граждани се отчуждават от собствената си държава. Чезнат основните фактори за ефективно управление, прозрачност, отчетност и отговорност\", изтъкна още президентът.  \r\nДеница КИТАНОВА", "date": "2019.09.04", "title": "Президентът Румен Радев: При  концентрирането на властта в тесен кръг хора тя се  трансформира в икономически облаги, но така няма развитие"}
{"url": "http://www.focus-news.net/news/2019/09/04/2695299/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до края на септември. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – предимно облачно. Трафикът към този час не е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Други нови въведени забрани в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.09.04", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/09/04/2695297/sport-lyupko-petrovich-varna-pinto-v-sastava-za-bodurov-oshte-ne-e-reshil.html", "text": "Португалският халф на ЦСКА Рубен Пинто, който бе в изгнание през последния месец, вече е реабилитиран и ще играе в следващия мач на \"червените\". Това разкри треньорът на \"армейците\" Люпко Петрович. Сърбинът обяви, че ще пусне Пинто в игра на контролата с Поморие, но за Бодуров още не е решил. \r\nНиколай Бодуров няма как да вземе участие в проверката с Поморие, тъй като е на лагер с националния отбор за евроквалификацията с Англия и контролата с Ирландия.   \r\nСамо преди седмица Петрович бе категоричен, че за Бодуров и Пинто няма място в ЦСКА.", "date": "2019.09.04", "title": "Спорт: Люпко Петрович върна Пинто в състава, за Бодуров още не е решил"}
{"url": "http://www.focus-news.net/news/2019/09/04/2695295/reuters-mayk-pens-pristiga-na-poseshtenie-v-london.html", "text": "Вицепрезидентът на САЩ Майк Пенс пристига на посещение във Великобритания на фона на тежкото поражение, което министър-председателят Борис Джонсън претърпя в гласуването за стратегията на правителството за излизане на страната от Европейския съюз, предава  Reuters . \r\nВ навечерието на визитата си Пенс изрази увереност, че Великобритания ще може да напусне Европейския съюз до изтичането на крайния срок от 31 октомври 2019 г. Пенс използва пресконференция с ирландския премиер Лео Варадкар по-рано във вторник, за да призове ЕС да преговаря „добросъвестно“ с министър-председателя на Обединеното кралство Борис Джонсън и да постигне сделка за Брекзит, която зачита суверенитета на Великобритания. \r\n„Оставам уверен, че ако и двете страни седнат на масата и преговарят добросъвестно, срокът за Брекзит до края на октомври може да бъде спазен“, заяви Пенс пред репортери. \r\n \r\n Тереза Герова", "date": "2019.09.04", "title": "Reuters: Майк Пенс пристига на посещение в Лондон"}
{"url": "http://www.focus-news.net/news/2019/09/04/2695285/prezidentat-rumen-radev-neobhodimo-e-premierat-da-se-yavyava-pone-vednazh-v-mesetsa-v-plenarna-zala.html", "text": "Необходима е разпоредба премиерът да се явява поне веднъж в месеца в пленарна зала за отговор на общи въпроси по политиката на правителството. Това каза президентът Румен  Радев от парламентарната трибуна в обръщение към народа, предаде репортер на  Агенция \"Фокус\" . \"Отказът от блиц-контрол според мен е отстъпление от демократичните приницип и неговото установяване ще бъде стъпка към добрите практики на парламентаризма\", допълни още президентът.  \r\nДържавният глава отчете, че българското правителство е едно от малкото, които не са обсъдили управленската си програма с Народното събрание. Отдавна е назрял и моментът за по-голяма независимост, инициативност и отговорност на местната власт чрез реална финансова децентрализация. Стъпка в тази посока ще повиши и така необходимата гражданска активност в региона. В момента общините зависят от благоволението на правителството, което се реализира по много често, по неизвестни в повечето случаи тяснопартийни критерии. Мисля, че усъвършенстването на закона за пряко участие на гражданите в местното самоуправление също да бъде във фокуса на Народното събрание\", допълни още Радев. Той разкритикува факта, че зачестява практика да се променят закони с преходни и заключителни разпоредби.  \r\nДеница КИТАНОВА", "date": "2019.09.04", "title": "Президентът Румен Радев: Необходимо е премиерът да се явява поне веднъж в месеца в пленарна зала"}
{"url": "http://www.focus-news.net/news/2019/09/04/2695298/liderat-na-bsp-korneliya-ninova-ne-predvizhdame-napuskane-na-narodnoto-sabranie-imame-mnogo-rabota-prez-tazi-sesiya.html", "text": "Не предвиждаме напускане на Народното събрание през този политически сезон. Това каза лидерът на БСП Корнелия Нинова, в интервю за предаването „Тази сутрин“ по  бТВ . „Имаме много работа през тази сесия. Основно по темите икономика, доходи и върховенство на закона. Всичко това облечено в бюджета. Бюджетът за 2020 г. е най-важен. От ГЕРБ сега ще ни изненадат с нов проект, необсъждан от обществото, по тъмни доби ще го приемем някоя нощ в парламента, никой няма да разбере какво го чака, след два-три месеца всички ще усетят ефекта. По-рано с точки на съгласие някакви да търсим, искахме да се получи. Има такива въпроси, които изискват такова съгласие – демографската катастрофа, помощ за млади семейства, преизчисляване на пенсии. Много важна част от икономиката са чуждестранните инвестиции – има ли ги, няма ли ги. Искаме да поставим въпроса за българското производство“, каза Корнелия Нинова.  \r\nКорнелия Нинова подчерта, че иска да се говори за това как в икономиката да се направи собственото производство и да му се помогне. „И светът, и Европа видяха, че моделът отказ на държавата от икономика, от социална политика е грешка. И Европа започна да се връща към ролята на държавата и в икономиката, в здравеопазване и т.н. Един от нашите приоритети е Законът за държавните предприятия, който ще внесем. Защо да няма роля на държавата примерно при спасяването на държавните болници? Ето, предстоят местни избори. Дайте кандидатите за кметове да спорят какво ще се прави с общинските болници, с аптеките и т.н.“, добави лидерът на БСП.", "date": "2019.09.04", "title": "Лидерът на БСП Корнелия Нинова: Не предвиждаме напускане на Народното събрание, имаме много работа през тази сесия"}
{"url": "http://www.focus-news.net/news/2019/09/04/2695302/dobrich-mezhdunarodniyat-muzikalen-konkurs-nadezhdi-talanti-maystori-shte-se-provede-ot-9-do-13-septemvri-grada.html", "text": "В дългата вече 23 годишна история на Конкурса „Надежди, таланти, майстори“ - превърнал се в една от емблемите на културния живот в Добрич като членове на международното жури са участвали именити музиканти и преподаватели. Конкурсът се провежда под патронажа на кмета на Добрич Йордан Йорданов, съобщиха от пресцентъра на  Община Добрич . На тазгодишното издание, което ще се проведе в дните 9 - 13 септември 2019 г. жури ще бъдат - вдъхновителят и негов председател проф. Виктор Чучков, проф. Гинка Гичкова (цигулка ), доц. Огнян Константинов ( виола) преподавател в НМА „Проф. Панчо Владигеров“ София и новите: д-р Столина Добрева ( китара) Директор на НМУ „Л. Пипков“ София и доц. Дино Имери (пиано ) от Македония.  \r\nВ края на всяка година Организационният комитет определя видовете инструменти за солистичните категории. За 2019 г. това са пиано, цигулка, виола, класическа китара. Интерес представляват категориите: Учител / ученик, Акомпанимент, Клавирно дуо на 4 ръце. Голямо разнообразие има и в категория Камерен ансамбъл. При тази категория, журито промени правилника, по който работи в частта определяне възрастта на участника, както следва: „Възрастта на участниците в категория Камерни ансамбли се изчислява като средна възраст“. Това е с цел разширяване обхвата на категориите и в синхрон с добрите европейски практики за подобни конкурси. \r\n„Надежди, Таланти, Майстори“ е конкурс включен в Програмата на мерките за закрила на деца с изявени дарби, т.е.  лауреатите на призови места от съответна категория получават  годишни стипендии от Министерство на културата. Също така те получават Диплом и парична премия от организаторите - Община град Добрич. Нерядко  член на журито връчва награда (Диплом и/или парична премия) от собствено име и средства при показан изключителен талант на участник  и поради невъзможността наградите да се делят. \r\nПоради много високите изисквания, имало е издания, в които не се е присъждала „Гран при“.  \r\nКонкурсът има строг Регламент, като в същото време организаторите осигуряват подходящи зали за репетиции, акустични такива в самия ден на явяване, съдействат за осигуряване на корепетитори и цялостния комфорт на участниците и техните придружители. Конкурсната част се провежда в изключителната Огледална зала „Нели Божкова“ в града, като пианистите имат привилегията да свирят на роял „Стейнуей“.  \r\nСлед приключване на конкурсната част и определяне на лауреатите е церемонията по награждаването, последваща от вълнуващи техни изпълнения пред препълнена зала. А най-уникалното е концертът - изненада, изпълнен от членовете на журито, който превръща напрегнатите конкурсни дни в един истински празник на класическата музика.", "date": "2019.09.04", "title": "Добрич: Международният музикален конкурс „Надежди, таланти, майстори“ ще се проведе от 9 до 13 септември града"}
{"url": "http://www.focus-news.net/news/2019/09/04/2695300/lyubomira-velinova-oits-kyustendil-obshtinata-e-nay-golemiyat-benefitsient-po-operativnite-programi-v-oblastta.html", "text": "Община Кюстендил е най-големият бенефициент по оперативните програми в областта. Това каза пред  Радио „Фокус” – Кюстендил  Любомира Велинова, управител на Областен информационен център – Кюстендил. „Общият брой на одобрените проекти, които са изпълнени или са в процес на изпълнение е 18, на обща стойност  32 590 959,78 лв. Това са проектите от началото на този програмен период до момента. Извън тази бройка са и три проекта по двете програми за трансгранично сътрудничество, по които общината е допустим бенефициент. Два от тези проекта са в процес на изпълнение”, каза Любомира Велинова. По думите ѝ най-много са сключените договори по Оперативна програма „Региони в растеж“ – 9 договора на стойност 18 539 719,65 лв. като безвъзмездна финансова помощ и 189 480 лв. собствено съфинансиране. „Оперативна програма „Региони в растеж“ е изключително важна програма за развитието на регионите, по нея се финансират инфраструктурни проекти. Част от проектите са вече приключили. Сред по-значимите проекти са „Благоустрояване на градската среда в град Кюстендил”, по който е реновиран и възстановен  парк „Галерията”, обновена е физическата среда по поречието на река Банщица, изградени са улица и детска площадка в централната част на град Кюстендил. Санирани са три обекта от образователната инфраструктура”, каза Велинова. По тази програма е обновена административната сграда на Областна дирекция на МВР, сградата на Община Кюстендил, санирани са пет жилищни блока. \r\nВенцеслав ИЛЧЕВ", "date": "2019.09.04", "title": "Любомира Велинова, ОИЦ – Кюстендил: Общината е най-големият бенефициент по оперативните програми в областта"}
{"url": "http://www.focus-news.net/news/2019/09/04/2695293/prezidentat-rumen-radev-da-obmislyame-konstitutsionni-zakonovi-promeni-koito-da-dadat-vazmozhnost-na-balgari-po-rozhdenie-da-mogat-da-se-kandidatirat-na-izbori.html", "text": "Да обмисляме конституционни законови промени, които да дадат възможност на българи по рождение да могат да се кандидатират на избори. Това каза президентът Румен  Радев от парламентарната трибуна в обръщение към народа, предаде репортер на  Агенция „Фокус“ . \r\n„Упорито отклоняваната през годините тема за въвеждането на индивидуална конституционна жалба следва да бъде според мен внимателно обмислено. При един балансират подход тя може да се превърне във важен инструмент за граждански контрол върху законодателни и управленски решения. Още повече такава практика е приета в повечето европейски държави и се подкрепя от Венецианската комисия. Настоящата сесия е заредена и с надежди за внасяне на устойчивост в изборния процес. Машинното гласуване като гарант за честността на изборите следва да бъде осигурено и то надеждно в нормативно-техническо и експертно отношение. Според мен не само че трябва да бъде ускорено въвеждането на електронно дистанционно гласуване, разбира се при ясни гаранции за неговата неприкосновеност, но трябва да вървим и по-нататък“, заяви Радев.", "date": "2019.09.04", "title": "Президентът Румен Радев: Да обмисляме конституционни законови промени, които да дадат възможност на българи по рождение да могат да се кандидатират на избори"}
{"url": "http://www.focus-news.net/news/2019/09/04/2695304/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.04", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/04/2695296/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-septemvri.html", "text": "„Софийска вода” временно ще прекъсне водоснабдяването в някои части на столицата на 5 септември. Това съобщиха от пресцентъра на  дружеството .  \r\nВъв връзка с реконструкция на уличен водопровод на ул. „Арх. Пенчо Койчев“ във вилна зона „Малинова долина“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Арх. Пенчо Койчев“, ул. „Арх. Антон Койчев“, ул. „Арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Арх. Антон Койчев“ ъгъла с ул. „Проф. Юрдан Данчов“.  \r\nВъв връзка с превключване на уличен водопровод на ул. „Каменоделска“ НПЗ „Хаджи Димитър“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Каменоделска“, ул. „Грънчарска“, ул. „Заводска“, ул. „Индустриална“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сапунджийска“ ъгъла с ул. „Опорска река“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.04", "title": "„Софийска вода” временно ще прекъсне водоснабдяването в някои части на столицата на 5 септември"}
{"url": "http://www.focus-news.net/news/2019/09/04/2695301/d-r-daniela-daritkova-gerb-prezidentat-otnovo-nacherta-razdelitelni-linii.html", "text": "Президентът отново начерта разделителни линии. Това каза председателят на ПГ на ГЕРБ д-р Даниела Дариткова в декларация за новия политически сезон, предаде репортер на  Агенция „Фокус\" . „Не знам дали е коректно да се обърна към президента, който току-що ни напусна. За нас беше знаменателно, че в осмата сесия на 44-тото Народно събрание бяхме уважени от присъствието на президентската институция. Смятаме, че това можеше да бъде добър знак за диалог между институциите в България и за едно начало на утвърждаване на техния авторитет. В тази зала ние се кълнем да спазваме законите и Конституцията на страната. В Конституцията е написано, че всеки народен представител представлява не само своите избиратели, а всички български граждани. В същата тази Конституция в чл. 92 е написано, че президентът е олицетворение на единството на нацията. За съжаление ние днес отново видяхме очертаване на разделителни линии. Разделителни линии между тези, които са издигнали президента, и изказвания в полза на определени политически сили. Ние сме готови на диалог и винаги сме го заявявали, но той трябва да започне с честно и почтено отношение\", подчерта още д-р Дариткова.  \r\nДеница КИТАНОВА", "date": "2019.09.04", "title": "Д-р Даниела Дариткова, ГЕРБ: Президентът отново начерта разделителни линии"}
{"url": "http://www.focus-news.net/news/2019/09/04/2695307/plovdiv-zapochna-remont-na-trotoara-pred-su-hristo-danov-v-rayon-severen.html", "text": "Започна ремонт на тротоара пред СУ „Христо Данов” в район „Северен” в участъка между ул. „Стефан и Обрейко Обрейкови” и ул. „Ален Мак“. Това съобщиха за  Радио „Фокус“ – Пловдив  от районната администрация. Ще бъдат положени нови вибропресовани тротоарни плочи с размер 30 х 30 см, вазите около дърветата ще бъдат оформени с градински бордюри. Общата площ на тротоара е 205 кв. м, а състоянието му в момента е силно компрометирано, като на места липсват изцяло тротоарни плочи. Предвижда се ремонтните дейности да приключат до началото на учебната година.", "date": "2019.09.04", "title": "Пловдив: Започна ремонт на тротоара пред СУ „Христо Данов” в район „Северен”"}
{"url": "http://www.focus-news.net/news/2019/09/04/2695308/pleven-dvizhenieto-po-patya-milkovitsa-somovit-ot-km-196-do-km-206-e-v-edna-lenta-poradi-remont.html", "text": "Движението по път II-11 Милковица - Сомовит от км 196 до км 206 е в една лента  поради ремонтни дейности с частично асфалтиране. Това съобщиха  за  Радио „Фокус“  Областно пътно управление – Плевен. Срокът е до 5 септември. Пътните настилки са сухи. Максималните температури ще бъдат между 26°и 29°, очакват се превалявания. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.04", "title": "Плевен: Движението по пътя Милковица - Сомовит от км 196 до км 206 е в една лента поради ремонт"}
{"url": "http://www.focus-news.net/news/2019/09/04/2695291/prezidentat-rumen-radev-vremeto-za-promyana-izticha-kakto-iztichat-navan-mladite-i-trudosposobni-balgari.html", "text": "Времето за промяна изтича, както изтичат навън младите и трудоспособни българи. Това каза президентът Румен  Радев от парламентарната трибуна в обръщение към народа, предаде репортер на  Агенция „Фокус“ . „Надявам се, че изложеното от мен ще предизвика не само упорство, но и е повод за размисъл, дебати и отговорни държавнически решения. България трябва да се превърне в нормална европейска държава с върховенство на правото, с активно гражданско общество, с прозрачни, отчетни и отговорни институции, които да работят ефективно и то в интерес на гражданите. Без тези фундаментални предпоставки няма да има сигурност, няма да имаме европейски доходи и качество на инфраструктурата и обществените услуги. Мое лично убеждение е, че пътят към постигане на такава цел минава пред отправените от мен предложения. Тяхното претворяване в решения и изцяло в отредените по Конституция правомощия на българския парламент. Времето за промяна неумолимо изтича. Както изтичат навън младите и трудоспособни българи“, посочи още Румен Радев.  \r\nСпоред него ако не се случат отговорни действия или апатията ще продължава, или улицата ще помете статуквото.  \r\nДеница КИТАНОВА", "date": "2019.09.04", "title": "Президентът Румен Радев: Времето за промяна изтича, както изтичат навън младите и трудоспособни българи"}
{"url": "http://www.focus-news.net/news/2019/09/04/2695310/razgrad-dve-rasteniya-ot-roda-na-konopa-sa-izzeti-pri-proverka-na-imot-v-selo-rakovski.html", "text": "Две растения от рода на конопа са иззети при проверка на имот в село Раковски. Това съобщиха от  ОДМВР - Разград . Процесуално-следствените действия (претърсване) са извършени на 3 септември в условията на неотложност в къщата, обитавана от 21-годишен младеж. Едното от растенията е с височина 1,.77 м и диаметър 4.20 м, а другото – с размери 1.75 м и 3.15 м. Почвата около всяко е намерена влажна. При тестване реагират на марихуана. По случая е започнато досъдебно производство.", "date": "2019.09.04", "title": "Разград: Две растения от рода на конопа са иззети при проверка на имот в село Раковски"}
{"url": "http://www.focus-news.net/news/2019/09/04/2695303/d-r-daniela-daritkova-gerb-tryabva-otstranyavane-na-defitsitite-na-prozrachnost-v-samata-prezidentska-institutsiya.html", "text": "Трябва отстраняване на дефицитите на прозрачност не само в правителство и парламента, но и в самата президентска институция. Това каза председателят на ПГ на ГЕРБ д-р Даниела Дариткова в декларация за новия политически сезон, предаде репортер на  Агенция „Фокус“ . „И там имаме много примери на непрозрачно изпълнение на функциите на президента. Ние винаги сме смятали, че президентството би следвало да се запознае с програмата за коалиционно управление на това правителство, която е публична и която ние стриктно следваме и изпълняваме. Съжалявам, че днес установихме, че няма такова познание. Разчитам, че ще информираме по надлежен ред президентството за това кои от приоритетите ни са реализирани вече и кои предстоят да бъдат изпълнени в следващите две години“, посочи д-р Дариткова.  \r\n„Наистина приемам голяма част от проблемите в изказването на президента, които бяха заложени като приоритетни за следващите години управление и в моето изказване съм заложила на тях“, посочи още д-р Дариткова. Тя посочи, че разделителната линия на президента оставя подкрепилите коалиционното управление извън пределите на президентската институция.  \r\nДеница КИТАНОВА", "date": "2019.09.04", "title": "Д-р Даниела Дариткова, ГЕРБ: Трябва отстраняване на дефицитите на прозрачност в самата президентска институция"}
{"url": "http://www.focus-news.net/news/2019/09/04/2695312/liderat-na-vmro-dpmne-kam-upravlyavashtite-ne-se-nadyavayte-na-nov-parzhinski-dogovor.html", "text": "Председателят на опозиционната ВМРО-ДПМНЕ Християн Мицковски предупреди управляващите в Скопие да не се надявам на компромис за истината и постигането на ново споразумение по модела на Пържинския договор, отбелязва електронното издание на македонския вестник  „Вечер“ . \r\n„Ако се надяват на някакъв нов Пържински договор, някакво ново споразумение, което ще повтори ситуацията, в която ВМРО-ДПМНЕ ще подпише всичко… трябва да знаят, че този филм няма да го гледат. Обещавам ви справедливост и не планирам никакъв компромис с правосъдието“, написа Мицковски в профила си в социалната мрежа „Фейсбук“.  \r\nПържинският договор от 2 юни – 15 юли 2015 г. е политическо споразумение между основните политически партии в Македония, постигнато чрез посредничеството на Европейския съюз. С него се слага край на политическата и институционална криза от първата половина на 2015 година. Той предвижда участие на опозиционната партия СДСМ в министерства, предсрочна оставка на тогавашния премиер Никола Груевски и формиране на временно правителство, което да доведе страната до парламентарни избори през юни 2016 г. В него бе заложено и назначаването на специален прокурор, който да оглави разследването на възможните престъпления, свързани с политическия скандал с подслушването. \r\n \r\n Тереза Герова", "date": "2019.09.04", "title": "Лидерът на ВМРО-ДПМНЕ към управляващите: Не се надявайте на нов Пържински договор"}
{"url": "http://www.focus-news.net/news/2019/09/04/2695311/kyustendil-obshtinata-izpalnyava-nyakolko-proekta-za-sotsialna-infrastruktura.html", "text": "Община Кюстендил изпълнява няколко проекта за социална инфраструктура. Това каза пред  Радио „Фокус” – Кюстендил  Любомира Велинова, управител на Областен информационен център – Кюстендил. В процес на изпълнение са няколко проекта, свързани с подобряване на социалната инфраструктура в община Кюстендил. По проект се разширява дейността на съществуващия Дневен център за деца с увреждания с включване на дейности за ЦСРИ, планирано е  разкриване на наблюдавано жилище за младежи от 18 до 21 години, както и изграждане на ново преходно жилище за деца от 15 до 18-годишна възраст. По друг проект, също насочен към деца и младежи в риск, се изгражда Център за работа с деца на улицата. „Дългосрочна грижа и достоен живот за хората с увреждания в Община Кюстендил“  е проект, насочен към възрастните хора с увреждания. В рамките на този проект ще се изгражда Дневен център за подкрепа на лица  с различни форми на деменция и техните семейства, както и три центъра за грижа за лица с умствена изостаналост на територията на Община Кюстендил. „Сред предстоящите проекти по Оперативна програма „Региони в растеж” е проектът за обновяване на Общинския театър в Кюстендил. Проектът е в процес на подготовка, като планираните дейности  са основен ремонт на театъра и изграждане и възстановяване на зона за отдих – площада пред театъра и парковото пространства около него”, каза Велинова. \r\nВенцеслав ИЛЧЕВ", "date": "2019.09.04", "title": "Кюстендил: Общината изпълнява няколко проекта за социална инфраструктура"}
{"url": "http://www.focus-news.net/news/2019/09/04/2695306/d-r-daniela-daritkova-gerb-razchitam-v-ostavashtite-2-godini-na-prezidenta-toy-da-ne-ostane-kato-nay-negativniya-darzhaven-glava-devalviral-institutsiyata-veto.html", "text": "Разчитам в оставащите две години на президента, той да не остане като най-негативния държавен глава,  девалвирал институцията вето. Това каза председателят на ПГ на ГЕРБ д-р Даниела Дариткова в декларация за новия политически сезон, предаде репортер на  Агенция „Фокус“ . „Все пак президентството има още две години. Разчитам на политическия опит на г-жа Йотова, за да може да се намерят тези разумни решения, които да помогнат на този президент да остане в историята на президентската институция не като президентът, който е бил най-негативен, който е отправял най-много заплахи за обществения мир, като президента, който е девалвирал институцията вето, а като президент олицетворение на единственото на нация.  \r\nДеница КИТАНОВА", "date": "2019.09.04", "title": "Д-р Даниела Дариткова, ГЕРБ: Разчитам в оставащите 2 години на президента, той да не остане като най-негативния държавен глава,  девалвирал институцията вето"}
{"url": "http://www.focus-news.net/news/2019/09/04/2695313/kmetat-yordanka-fandakova-shte-proveri-izvarshvaneto-na-deynosti-po-energiyna-efektivnost-v-79-uchilishte-indira-gandi.html", "text": "От 12.00 часа кметът на София Йорданка Фандъкова ще провери извършването на дейности по енергийна ефективност в 79 училище „Индира Ганди“ в ж.к. „Люлин 7“.Това съобщиха от пресцентъра на  Столична община . Училището се намира на ул. \"Полк. Стоян Топузов\" № 6.", "date": "2019.09.04", "title": "Кметът Йорданка Фандъкова ще провери извършването на дейности по енергийна ефективност в 79 училище \"Индира Ганди\""}
{"url": "http://www.focus-news.net/news/2019/09/04/2695309/d-r-daniela-daritkova-gerb-v-novata-sesiya-shte-prodalzhim-da-izpalnyavame-striktno-angazhimentite-koito-byaha-poeti-kam-balgarite-v-nachaloto-na-mandata.html", "text": "В тази сесия ПГ на ГЕРБ ще продължи да изпълнява стриктно ангажиментите, които бяха поети към българските граждани в началото на настоящия управленски мандат. Това каза председателят на ПГ на ГЕРБ д-р Даниела Дариткова в декларация за новия политически сезон, предаде репортер на  Агенция „Фокус“ . \"Съзнавам, че в следващите два месеца страната ще бъде в ситуация на предизборна кампания, което със сигурност ще даде отражение на работата на парламента. Въпреки важността на предстоящите избори за местна власт, нашият призив е да не превръщаме парламентът в поле за предизборна пропаганда, с което да подменяме основната му функция - да създава закони и да представлява българските граждани. Новата парламентарна сесия, която до голяма степен ще бъде белязана от местните избори, ще бъде предизвикателство за всички нас, но и възможност да покажем високо ниво на политическа култура\", заяви още д-р Дариткова.  \r\nТя посочи, че всички те имат задължението да съхраняват доверието в демократичния процес и парламентаризма. \"Ниското доверие в парламента не е проблем само на управляващите\", допълни още д-р дариткова. Тя призова за конструктивна и ефективна работа, с която да се възстанови това доверие. \"По време на предстоящата сесия предстои да бъде приет Закона за държавния бюджет, който ще очертае политическата рамка на 2020 г. За народните представители от ГЕРБ основни приоритети на този бюджет ще бъдат образованието, отбраната и сигурността и икономическия растеж\", допълни още д-р Дариткова. Тя подчерта, че ГЕРБ ще продължи политиката на несимволично увеличение на учителските заплати. \"В съвременния свят сферата на образованието е основополагаща за всяко едно общество\", подчерта още председателят на ПГ на ГЕРБ. Д-р Дариткова изрази готовност за конструктивен диалог с опозицията и отчете, че през миналия сезон такъв не се е случил.  \r\nДеница КИТАНОВА", "date": "2019.09.04", "title": "Д-р Даниела Дариткова, ГЕРБ: В новата сесия ще продължим да изпълняваме стриктно ангажиментите, които бяха поети към българите  в началото на мандата"}
{"url": "http://www.focus-news.net/news/2019/09/04/2695315/kathimerini-gartsiya-gotvi-predlozhenie-za-vzimane-pod-naem-na-skulturite-ot-partenona.html", "text": "Атина подготвя официално искане да вземе под наем скултурите от Партенона, съхранявани в Британския музей, за честването на 200-годишната от обявяването на независимостта на Гърция от Турция. Съответното обяви гръцкият министър на културата Лина Мендони, отбелязва електронното издание на атинския ежедневник  Kathimerini . \r\nВ коментар пред телевизия Skai, Мендони се опита да тушира опасенията на мнозина, че като поиска „на заем“ скулптурите на Партенон от Британския музей, Гърция мълчаливо признава претенциите му за собственост.  \r\n„Тъй като това е въпрос на кражба, тя автоматично изключва правата на собственост\", каза Мендони. Всяко искане ще бъде формулирано по такъв начин, че да „защити гръцките претенции“, увери министърът. В замяна Гърция може да даде на заем на Британския музей други антики, добави Мендони, без да уточнява какви точно биха били те. \r\nБританският музей обаче заяви, че подобно искане от Гърция ще бъде разгледано само ако страната признае собствеността му върху скулптурите. „Предварително условие за всяко отстъпване на заем е приемането на собствеността на кредитната институция“, заяви говорител на Британския музей пред The Telegraph.  \r\n„Никой музей или галерия в света не би заел предмети, освен ако другата институция, която ги е заела, не приеме собствеността“, допълни говорителят.  \r\nПо-рано опозиционният лидер и бивш премиер Алексис Ципрас обвини премиера Кириакос Мицотакис в наивност по повод плановете му.  \r\nВ публикация във „Фейсбук“ Ципрас заяви, че „наивната инициатива на Мицотакис... позволява на Британския музей да се прояви като законен собственик\" на скулптурите, добавяйки, че правителството трябва да се стреми към тяхното постоянно връщане.  \r\nПравителствените източници отговориха на поста на Ципрас, като го обвиниха, че не е направил нищо осезаемо за четири години на власт, за да осигури връщането на скулптурите. \r\n \r\n Тереза Герова", "date": "2019.09.04", "title": "Kathimerini: Гърция готви предложение за взимане под наем на скултурите от Партенона"}
{"url": "http://www.focus-news.net/news/2019/09/04/2695305/ivitsa-dachich-na-strategicheskiya-forum-v-bled-shte-umrem-dokato-chakame-chlenstvoto-v-es.html", "text": "Говорейки на Стратегическия форум в словенския град Блед, министърът на външните работи на Сърбия Ивица Дачич подчерта, че членството в Европейския съюз на страните от Западните Балкани се е превърнало в нещо илюзорно и далечно, и че регионът има нужда от близки перспективи и искреност от страна на Брюксел, отбелязва електронното издание на белградския ежедневник  „Политика“ . \r\nДачич започна презентацията си на панела „Западните Балкани - европеизация, демократизация, споделена отговорност“ на Стратегическия форум в Блед по хумористичен, но сериозен начин, като заяви, че очакванията са новата Европейска комисия да не лъже повече и да каже на страните „дали ще има или не членство в ЕС“. \r\n„Това, което ще се случи след 30 години, е като да обещаеш на децата си, когато пораснат, че ще получат нещо. Ние от Западните Балкани вече сме пораснали. Не само сме пораснали, но скоро ще умрем в очакване на ЕС. Онези, който започнаха преговорите в Турция, скоро ще бъдат мъртви. Започнах преговорите в Сърбия, все още съм жив“, добави той. \r\nТой припомни, че през октомври ще се проведе Европейски съвет, на който Франция вероятно ще да се вземе решение да не бъде допускано разширяване на Общността до приключване на реформите на Съюза. \r\n„Открито питам какво може да ни предложи ЕС сега. Например Северна Македония и Гърция постигнаха споразумение и какво ще получат? В момента съвместно с България председателстват Берлинския процес. Поздравявам ги за това, голяма работа е\", каза Дачич и след това попита какво биха получили Белград и Прищина, ако постигнат компромис. \r\nСъгласно думите му проблемът е, че ЕС се занимава само със сърбите и попита какво означава идеята за европеизация в днешно време, какво означава демократизация, какво е споделена отговорност и дали членовете на Общността са идеали за демокрация и европейски ценности. \r\n„Вярвам, че всички знаете отговора, просто няма да го кажете“, добави той. \r\nДачич отбеляза също, че сигурността е въпрос за оцеляването на ЕС. „Това може да ви се струва невъзможно сега, но всяка европейска идея е приключила с някоя голяма война в миналото, включително Обществото на народите преди Втората световна война\", припомни ръководителят на сръбската дипломация. \r\nТой припомни също, че вече се говори открито от водещите държави от ЕС, че не се иска разширяване. „Имаме открити изявления на водещи държави от ЕС\", каза Дачич и добави, че във всеки случай „трябва да имаме чисти отношения и сметки“. \r\n \r\n Тереза Герова", "date": "2019.09.04", "title": "Ивица Дачич на Стратегическия форум в Блед: Ще умрем, докато чакаме членството в ЕС"}
{"url": "http://www.focus-news.net/news/2019/09/04/2695316/blagoevgrad-odmvr-shte-dade-preskonferentsiya-za-predprietite-ohranitelni-merki-vav-vrazka-s-nachaloto-na-novata-uchebna-godina.html", "text": "ОДМВР ще даде пресконференция за предприетите охранителни мерки във връзка с началото на новата учебна година. Това съобщиха от  ОДМВР – Благоевград . Участие в събитието, което ще се състои от 10.30 часа, ще вземат комисар Антон Доклев – ВПД  н-к отдел ОП при ОДМВР и Вержиния Лазарова - разузнавач (БППМН) в сектор ПКП при ОДМВР - Благоевград.", "date": "2019.09.04", "title": "Благоевград: ОДМВР ще даде пресконференция за предприетите охранителни мерки във връзка с началото на новата учебна година"}
{"url": "http://www.focus-news.net/news/2019/09/04/2695317/plovdiv-s-bogata-programa-v-asenovgrad-shte-badat-otbelyazani-134-godini-ot-saedinenieto-na-balgariya.html", "text": "С богата програма в Асеновград ще бъдат отбелязани 134 години от Съединението на България. Събитията започват на 5 септември. Това съобщиха за  Радио „Фокус“ – Пловдив  от отдел „Връзки с обществеността“ на Общината. В 11.00 часа на 5 септември ще бъдат поднесени цветя на признателност пред паметната плоча на Пере Тошев, в парка срещу гарата. Слово ще произнесе доц. д-р Иван Джамбов от ПУ„ Паисий Хилендарски”. В 16.00 часа ще бъдат поднесени цветя на признателност пред паметната плоча на участниците в Конушенската чета в село Конуш, а в 17.30 часа – пред паметника на поп Ангел Чолаков в село Новаково. \r\nНа 6 септември, когато се отбелязва Деня на Съединението на България, в Асеновград ще се състои празничен концерт Фолклорен ансамбъл „Капитан Петко войвода” при ТД „Родопи” с художествен ръководител Христина Анастасова. Началото на събитието е от 11.30 часа на централния площад „Акад. Николай Хайтов“. На 6 септември Историческият музей в града ще работи с вход свободен. \r\nТони МИХАЙЛОВ", "date": "2019.09.04", "title": "Пловдив: С богата програма в Асеновград ще бъдат отбелязани 134 години от Съединението на България"}
{"url": "http://www.focus-news.net/news/2019/09/04/2695322/stefan-radev-kmet-na-sliven-partnyorstvoto-mezhdu-obshtinata-i-sindikalnite-organizatsii-e-na-mnogo-dobro-nivo.html", "text": "Община Сливен и синдикалните организации имат много добро ниво на взаимодействие и партньорство. Целите ни се припокриват и всички си даваме сметка за голямата задача за увеличаване на доходите в България, подобряване качеството на живот и задържането на младите хора тук. Това заяви кметът Стефан Радев по време на форум на КНСБ, състоял се в зала Май, на който присъства заместник-председателят на синдиката Пламен Нанков, съобщиха от пресцентъра на  Община Сливен . \r\nКметът подчерта, че въпреки възникващи различия в процеса на съвместната работа, винаги се търсят общите допирни точки и начините да се продължава напред за постигане на разбирателство. \r\nПламен Нанков пристигна в Сливен по повод кампанията на КНСБ под мотото „Сивото убива!“. Тя има за цел да повиши обществената осведоменост и да насърчи гражданското участие в процесите и политиките за ограничаване и превенция на недекларираната заетост в България.", "date": "2019.09.04", "title": "Стефан Радев, кмет на Сливен: Партньорството между Общината и синдикалните организации е на много добро ниво"}
{"url": "http://www.focus-news.net/news/2019/09/04/2695320/blagoevgrad-dvama-mazhe-sa-zadarzhani-za-pritezhanie-na-316-grama-kanabis.html", "text": "Двама мъже са задържани за притежание на 316 грама канабис. Това съобщиха от  ОДМВР – Благоевград . Проверката е извършена на 3 септември около 20.25 часа. Полицейски служители на 02 РУ - Благоевград е извършена проверка на 18-годишен младеж от с. Еленово, общ. Благоевград и 25-годишен мъж от гр. Благоевград, при която е установена чанта, съдържаща суха тревиста маса, реагираща положително на канабис с тегло около 316 грама. Лицата са задържани със заповед за задържане до 24 часа. Образувано е досъдебно производство.", "date": "2019.09.04", "title": "Благоевград: Двама мъже са задържани за притежание на 316 грама канабис"}
{"url": "http://www.focus-news.net/news/2019/09/04/2695319/kardzhali-milko-bagdasarov-da-bade-kandidatat-na-bsp-za-kmet-na-kardzhali.html", "text": "Общинската структура на БСП на проведената снощи конференция реши областният председател Милко Багдасаров да бъде кандидатът за кмет на Кърджали. Това съобщи за  Радио „Фокус“  зам.-председателят и областен координатор на БСП - Кърджали Теодора Каракостова. Председателят Багдасаров ще оглави също листата за общински съветници, следван от Георги Кючуков, Марияна Ликова, Теодора Каракостова, Есен Устренски и Младен Филипов. Приоритет в предизборната програма на БСП е благоустройството и екологията на Кърджали и селата, за младите хора се обещават безплатни детски градини, а за пенсионерите - безплатен отдих в курорти. БСП се надява на балотаж и евентуален добър резултат, при подкрепа от други политически партии, които сега са в опозиция. На 15 септември ще бъдат обявени всички кандидати на БСП от област Кърджали, след като се проведат общинските конференции в общините. Бившият областен управител на Кърджали Бисер Николов е избран за кандидат-кмет на конференция в община Кирково. Следващите дати за общинските форуми на социалистите са: 4 септември в Ардино, 7 септември в Момчилград, и 9 септември в Крумовград. \r\nДарина ДЕЕНИЧИНА", "date": "2019.09.04", "title": "Кърджали: Милко Багдасаров да бъде кандидатът на БСП за кмет на Кърджали"}
{"url": "http://www.focus-news.net/news/2019/09/04/2695323/sport-serina-uilyams-e-na-polufinal-v-nyu-york.html", "text": "Серина Уилямс се класира по категоричен начин за полуфиналите на US Open. Носителката на 23 титли от Големия шлем надигра с 6:1, 6:0 първата ракета на Китай Киан Ван. Мачът продължи едва 44 минути и маркира победа №100 за Серина в Ню Йорк. Тя ще играе в Топ 4 на Откритото първенство на САЩ за 13-ти път в кариерата си. \r\nПодобна брутална победа е изненадваща с оглед на факта, че в предишния кръг Ван надигра № 2 в света Ашли Барти, която от понеделник ще се изкачи на върха заради ранната загуба на шампионката Наоми Осака. \r\nНа финала Серина Уилямс ще се изправи срещу Елина Свитолина. Украинката надигра Йохана Конта с 6:4, 6:4.", "date": "2019.09.04", "title": "Спорт: Серина Уилямс е на полуфинал в Ню Йорк"}
{"url": "http://www.focus-news.net/news/2019/09/04/2695324/burgas-komisiyata-za-zashtita-ot-diskriminatsiya-organizira-otkrita-priemna-v-pomorie-na-5-septemvri.html", "text": "На 5 септември 2019 г. от 10.30 часа в кабинета на Местната комисия за борба срещу противообществените прояви на малолетни и непълнолетни при Община Поморие на: ул. „Солна” 15, етаж 1, в сградата на „Пансионата”, ще се проведе открита приемна за граждани с регионалния представител на Комисията за защита от дискриминацията. Това съобщиха от пресцентъра на  Община Поморие . Комисията е специализиран орган, призван да провежда държавната политика в областта на равните възможности и равното третиране на всички граждани на територията на Република България. Различията между хората, основани на пол, раса, етнос, религия, обществено положение, както и на какъвто и да било друг признак, не могат и не бива да стават причина за неравенство, привилегии или други прояви на нетолерантност. За постигането на тази нелека задача са необходими усилията на цялото гражданско общество.", "date": "2019.09.04", "title": "Бургас: Комисията за защита от дискриминация организира открита приемна в Поморие на 5 септември"}
{"url": "http://www.focus-news.net/news/2019/09/04/2695318/korneliya-ninova-bsp-shte-vnesem-konstitutsionna-zhalba-sreshtu-praktikata-na-premiera-dzhipat-darzhavniyat-byudzhet-v-bagazhnika-i-razdavaneto-na-pari-za-partiyni-tseli.html", "text": "Ще внесем конституционна жалба срещу практика - джипа, държавния бюджет в багажника и раздаването на пари за партийни цели. Това каза лидерът на БСП Корнелия Нинова в декларация по повод новия политически сезон, предаде репортер на  Агенция \"Фокус\" . \r\n\"По отношение на фискалната политика, Нинова отчете, че е абслолютно сбъркано провеждането й. \"Парите на българските данъкоплатци не се харчат по определения през държавата ред през бюджета. Харчат се еднолично, за партийни цели\", заяви още Нинова.  \r\n\"Ще видите нашите позиции по Закона за публичните финанси и ще имате конституционна жалба за Конституционния съд за неспазване и за раздаване на парите на българските данъкоплатци с постановление на Министерски съвет извън рамките на парламента\", заяви още Нинова.  \r\nДопускаме, че това ще се засили като порочна практика с наближаването на местните избори - джипът, държавният бюджет в багажника и раздаването на пари през прозореца на партийни цели и за избори на подходящи кметове. Ще получите институционално позиция как това да се промени\", подчерта Нинова.  \r\n\"Следващият ни акцент е местното самоуправление и местната власт. Тук държавата избягва от своите отговорности като прехвърля на общините без финансиране и за постоянно задължения\", допълни Нинова. В тази връзка Нинова заяви, че БСП ще направи своите предложения за това.   \r\nДеница КИТАНОВА", "date": "2019.09.04", "title": "Корнелия Нинова, БСП: Ще внесем конституционна жалба срещу практиката на премиера -  джипът, държавният бюджет в багажника и раздаването на пари за партийни цели"}
{"url": "http://www.focus-news.net/news/2019/09/04/2695330/pleven-56-godishen-mazh-e-stanal-zhertva-na-poboy.html", "text": "Полицията издирва извършители на побой. Това съобщиха от   ОДМВР- Плевен  . Вчера в 17:50 часа, постъпил сигнал за нанесен побой на мъж в Плевен на кръстовище, образувано от улица \"Стоян Михайловски\" и улица \"Тирана\". На място незабавно са изпратени екипи на полицията. Установяват пострадалият -  56-годишен от Плевен, с травма на главата. По случая е образувано досъдебно производство за престъпление по  от НК. Работата продължава под надзора на прокуратурата в Плевен.", "date": "2019.09.04", "title": "Плевен: 56-годишен мъж е станал жертва на побой"}
{"url": "http://www.focus-news.net/news/2019/09/04/2695328/pregled-na-osnovnite-temi-vav-varnenskiya-pechat.html", "text": "„Сезонните работници без право на обезщетение се осигуряват здравно сами“, припомня на първата си страница днес вестник  „Черно море“ . От НАП напомнят на сезонните работници, които не започнат друга работа след приключване на летния сезон или се регистрират на трудовата борса без право на обезщетение, че трябва да плащат здравните си осигуровки сами. „Настояват за ограничаване на извънредния труд при учителите“, гласи водещото заглавие на втора страница. „Синдикат „Образование“ към КТ „Подкрепа“ участва в кампанията на конфедерацията за ограничаване на сумираното изчисляване на работното време на европейско ниво и за ограничаване на използването на извънредния труд, който Кодексът на труда забранява“, се посочва в публикацията. „Предстои мащабно строителство на спортни площадки в 18 училища във Варна. Ще бъдат вложени над 5.3 млн. лв. Това съобщи в предаването „Европейска Варна“ на тв „Черно море“ с водещ Емил Дамянов Лилия Христова, шеф на общинската дирекция „Образование и младежки дейности“, става ясно от друга новина в броя. Темата продължава и в друга публикация, озаглавена „В 2 училища няма да ударят първия звънец в своите сгради“. Училищата и детските градини във Варна са готови в общи линии за първия учебен ден. На някои места има леки довършителни работи, които няма да попречат на откриването на новата 2019/2020 г. Отделените средства за ремонти през лятото са от порядъка на 550 000 лв. Само 2 училища няма да посрещнат 15 септември в собствените си сгради. Това са НУ „В. Левски“ в „Аспарухово“ и ПГ по икономика „Г. С. Раковски“.", "date": "2019.09.04", "title": "Преглед на основните теми във варненския печат"}
{"url": "http://www.focus-news.net/news/2019/09/04/2695327/vidin-132-rasteniya-kanabis-sa-izzeti-pri-proverka-v-imot-v-selo-vrav.html", "text": "132 растения канабис са иззети при проверка в имот в село Връв. Това съобщиха от  ОДМВР - Видин . На 3 септември в хода на проведена специализирана полицейска операция, насочена срещу предотвратяване и разкриване на наркопрестъпления, служители на РУ - Видин извършили претърсване в два частни имота в село Връв, община Брегово. В дворното място на единия имот установили засадени 117 растения с височина от 60 до 330 см. При тестване на място с полеви наркотест листната маса индикирала на канабис. Процесуално-следствените действия продължили на друг адрес, там полицаите открили още 15 стръка от същата култура. Засадените в градината растения били  с височина от 120 до 240 см. Обитателката на имотите – 40-годишна местна жителка, е задържана с полицейска мярка за срок до 24 часа. Случаят е докладван в Районна прокуратура-Видин. Разследването продължава, в районното управление е образувано досъдебно производство.", "date": "2019.09.04", "title": "Видин: 132 растения канабис са иззети при проверка в имот в село Връв"}
{"url": "http://www.focus-news.net/news/2019/09/04/2695314/korneliya-ninova-bsp-namekva-se-za-ikonomicheska-kriza-no-nashata-ikonomika-ne-e-gotova-za-tova.html", "text": "Намеква се за  икономическа криза, но нашата икономика не е готова за това. Това каза лидерът на БСП Корнелия Нинова в декларация по повод новия политически сезон, предаде репортер на  Агенция \"Фокус\" . \"Започва един интересен, наситен с политически събития парламентарен сезон. От нас събраните в тази зала зависи да го направим пълноценен и резултатен. Нашият принос на парламентарната група на \"БСП за България\" за такава резултатност ще дадем основно по пет въпроса. Не са измислени в партийната ни централа, продиктувани са в реалния живот. Те са икономика, социална политика, включвам в нея образование, здравеопазване, доходи и неравенства, върховенство на закона и справедливост, фискална политика и местно самоуправление. Икономика. Уважаеми колеги, продължава клишето, че държавата е лош стопанин, че пазарът ще регулира всички отношения, макар че светът и Европа разбраха, че това е грешка\", допълни Нинова.  \r\n\"Нашите предложения конкретно ще бъдат за роля на държава в икономиката така че включително чрез данъчни стимули да помогнем на малките и средни предприятия, на семейните фирми, на средната класа. Ще внесем обещания от нас Закон за държавните предприятия. Те могат да бъдат управлявани добре. Често говорим за инвестиции\", допълни още Нинова. \"Все по-малко чуваме да се говори за производство\", обърна внимание Нинова. Тя посочи, че вниманието на БСП ще бъде съсредоточено там. \r\n\"Много специалисти, световни и европейски започват да намекват, че се задава икономическа криза. Нашата икономика не е подготвена за това. Един от основните стълбове за преодоляване на такава криза, за посрещане на такава криза е п отреблението. То може да се стимулира с увеличаване на доходите. Ето защо в нашето внимание, втория акцент е социалната политика, е увеличаването на доходите не само като икономически механизъм, а като много тежък социален проблем\", изтъкна Нинова. Според нея трябва да се върне ролята на държавата.  \r\nДеница КИТАНОВА", "date": "2019.09.04", "title": "Корнелия Нинова, БСП: Намеква се за  икономическа криза, но нашата икономика не е готова за това"}
{"url": "http://www.focus-news.net/news/2019/09/04/2695329/plovdiv-narusheno-e-vodopodavaneto-kam-abonatite-v-selo-malo-krushevo-zaradi-avariya.html", "text": "Нарушено е водоподаването към абонатите в село Мало Крушево заради авария. Това съобщиха за  Радио „Фокус“ – Пловдив  от водоснабдителното дружество, обслужващо областта. Не е посочен краен срок за отстраняване на аварията. С нарушено водоподаване днес са също живущите в кв. „Горни Воден“ на Асеновград, също абонатите в района на улиците „Трети март“ и „Парк отдих и култура“. Екипите на водоснабдителното дружество отстраняват авария на водопровод и в района на блок № 149 в пловдивския квартал „Тракия“. \r\nТони МИХАЙЛОВ", "date": "2019.09.04", "title": "Пловдив: Нарушено е водоподаването към абонатите в село Мало Крушево заради авария"}
{"url": "http://www.focus-news.net/news/2019/09/04/2695331/mustafa-karadaya-dps-ochertava-se-vazhna-bitka-za-strategii-za-badeshteto-razvitie-na-stranata-i-podobryavane-na-zhivota-na-vseki-balgarski-grazhdanin.html", "text": "Очертава се важна битка за стратегии за бъдещето развитие на страната и подобряване на живота на всеки български гражданин. Това каза председателят на ДПС Мустафа Карадайъ в декларация от името на група по повод новия политически сезон, предаде репортер на  Агенция \"Фокус\" . \"В обръщението си президентът очерта много от проблемите на българското общество, но най-важното е, че той е добро начало за възстановяване на диалога между институциите. Прав сте, г-н президент, че българските граждани с двойно гражданство нямат право да бъдат избирани. Има нещо повече - те са лишени от конституционното си право да гласуват. И по тази тема само ДПС води битки за възстановяване на тези конституционни права. Прав сте за това, че България се нуждае от програма за ускорено, догонващо икономическо развитие. По тази тема пак ДПС настоява за диалог и за определяне на националните приоритети\", заяви още Карадайъ.  \r\n\"Днес откриваме есенната сесия за 2019 г. на 44-ото Народно събрание, година наситена с важни политически процеси, на прага на важни за цялото общество избори. Предстоящите процеси вещаят стратегически решения за бъдещето на всяко населено място\", допълни Карадайъ.  \r\nДеница КИТАНОВА", "date": "2019.09.04", "title": "Мустафа Карадайъ, ДПС: Очертава се важна битка за стратегии за бъдещето развитие на страната и подобряване на живота на всеки български гражданин"}
{"url": "http://www.focus-news.net/news/2019/09/04/2695333/stara-zagora-zapochna-restavratsiyata-na-150-godishniya-hram-sv-paraskeva-petka-balgarska-v-selo-pamukchii.html", "text": "С водосвет и молитва за благословение стартира ремонтът на 150-годишния храм „Св. Параскева Петка Българска“ в старозагорското село Памукчии. „Пазете устоите на християнската вяра. Изказвам благодарности към кмета на Стара Загора Живко Тодоров за подкрепата“, с тези думи се обърна към присъстващите свещеноиконом Евгений Димитров. Това съобщиха от пресцентъра на  Община Стара Загора . \r\nПри започването на строително-ремонтните дейности днес присъстваха кметът Живко Тодоров, общинските съветници Динко Михайлов и Николай Николов, ресорният зам.-кмет инж. Янчо Калоянов, както и Иван Иванов, временно изпълняващ длъжността кмет на селото.  \r\nСредствата за реставрирането бяха събрани с дарителска кампания, която бе стартирана през пролетта, по инициатива на Живко Тодоров и Старозагорския митрополит Киприан. Апелът за подкрепа имаше за цел да подпомогне обновяването на вековната църква в Памукчии, както и завършването на новопостроения храм „Свети Игнатий Старозагорски“ в Стара Загора.", "date": "2019.09.04", "title": "Стара Загора: Започна реставрацията на 150-годишния храм „Св. Параскева Петка Българска“ в село Памукчии"}
{"url": "http://www.focus-news.net/news/2019/09/04/2695326/smolyan-obshtinata-prodalzhava-da-montira-novi-saorazheniya-na-detskite-ploshtadki.html", "text": "Общината не престава да се грижи за най-малките си жители като им създава подходящи условия за игри и развлечения. Това съобщиха от пресцентъра на  Община Смолян . Поредните нови детски площадки бяха монтирани в Чилингирска махала, ул.”Перелик” и до бл.14 на жк „Невястата”. Ремонтните дейности по възстановяването на детските съоръжения и монтирането на нови започнаха през пролетта на тази година и продължават и в момента. Сменя се нарушената настилка, както повредените детайли и изгнилите елементи. Ценните придобивки за децата са боядисани и освежени с цветни бои, които да създават настроение на малчуганите. \r\nОбщина Смолян призовава гражданите да се грижат и опазват площадките на които играят децата ни, за да бъде приятно на всички. За съжаление детските площадки, пейките и кошчета стават постоянно обект на кражби и посегателства.", "date": "2019.09.04", "title": "Смолян: Общината продължава да монтира нови съоръжения на детските площадки"}
{"url": "http://www.focus-news.net/news/2019/09/04/2695337/pleven-s-bogata-programa-institutat-po-lozarstvo-i-vinarstvo-shte-otkrie-grozdobera-v-grada.html", "text": "Гроздоберният сезон се открива в Института по лозарство и винарство, предаде кореспондент на  Радио „Фокус“ . Днес от 13.00 часа в най-стария по рода си институт по лозята ще се проведе ритуал по откриване на сезона. Събитието включва представяне на дегустация от доц. Ваньо Хайгъров, посещение на избата на института. Фолклорна програма ще представят танцьорите и музикантите от Северняшки ансамбъл за народни песни и танци ,,Иван Вълев”.  От ръководството на института отправят покана към всички ценители на виното да заповядат на събитието, за да научат как да дегустират вино и да получат полезни съвети от специалистите в института.  \r\nВиолета КРЪСТЕВА", "date": "2019.09.04", "title": "Плевен: С богата програма Институтът по лозарство и винарство ще  открие гроздобера в града"}
{"url": "http://www.focus-news.net/news/2019/09/04/2695332/varna-dvizhenieto-po-chast-ot-magistrala-hemus-predi-varna-se-osashtestvyava-dvuposochno-v-edno-platno-poradi-remont.html", "text": "Движението по част от магистрала „Хемус“ преди Варна се осъществява двупосочно в едно платно поради ремонтни дейности, предаде репортер на  Радио „Фокус“ – Варна . Водачите трябва да преминават с повишено внимание и съобразена скорост в частта от Неофит Рилски до Девня. Отсечката, в която се работи е от км 393+500 до км 400+100. Трафикът се осъществява двупосочно в платното в посока София. Продължава да е в сила ограничение за преминаване на моторни превозни средства с маса над 10 тона по пътя от Варна към Кранево. Обходният маршрут за камиони е през селата Кичево и Оброчище. \r\nДиана СТОЕВА", "date": "2019.09.04", "title": "Варна: Движението по част от магистрала „Хемус“ преди Варна се осъществява двупосочно в едно платно поради ремонт"}
{"url": "http://www.focus-news.net/news/2019/09/04/2695336/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Подновените усилия на Запада за възобновяване на диалога между Белград и Прищина, Стратегическият форум в Блед и гръцките стремежи за взимане под наем от Британския музей на скулптурите от Партенона са част от основните теми, върху които акцентират водещите балкански печатни издания. \r\n \r\n*** \r\n  Говорейки на Стратегическия форум в словенския град Блед, министърът на външните работи на Сърбия Ивица Дачич подчерта, че членството в Европейския съюз на страните от Западните Балкани се е превърнало в нещо илюзорно и далечно, и че регионът има нужда от близки перспективи и искреност от страна на Брюксел, отбелязва електронното издание на белградския ежедневник  „Политика“ . \r\nДачич започна презентацията си на панела „Западните Балкани - европеизация, демократизация, споделена отговорност“ на Стратегическия форум в Блед по хумористичен, но сериозен начин, като заяви, че очакванията са новата Европейска комисия да не лъже повече и да каже на страните „дали ще има или не членство в ЕС“. \r\n„Това, което ще се случи след 30 години, е като да обещаеш на децата си, когато пораснат, че ще получат нещо. Ние от Западните Балкани вече сме пораснали. Не само сме пораснали, но скоро ще умрем в очакване на ЕС. Онези, който започнаха преговорите в Турция, скоро ще бъдат мъртви. Започнах преговорите в Сърбия, все още съм жив“, добави той. \r\nТой припомни, че през октомври ще се проведе Европейски съвет, на който Франция вероятно ще да се вземе решение да не бъде допускано разширяване на Общността до приключване на реформите на Съюза. \r\n„Открито питам какво може да ни предложи ЕС сега. Например Северна Македония и Гърция постигнаха споразумение и какво ще получат? В момента съвместно с България председателстват Берлинския процес. Поздравявам ги за това, голяма работа е\", каза Дачич и след това попита какво биха получили Белград и Прищина, ако постигнат компромис. \r\nСъгласно думите му проблемът е, че ЕС се занимава само със сърбите и попита какво означава идеята за европеизация в днешно време, какво означава демократизация, какво е споделена отговорност и дали членовете на Общността са идеали за демокрация и европейски ценности. \r\n„Вярвам, че всички знаете отговора, просто няма да го кажете“, добави той. \r\nДачич отбеляза също, че сигурността е въпрос за оцеляването на ЕС. „Това може да ви се струва невъзможно сега, но всяка европейска идея е приключила с някоя голяма война в миналото, включително Обществото на народите преди Втората световна война\", припомни ръководителят на сръбската дипломация. \r\nТой припомни също, че вече се говори открито от водещите държави от ЕС, че не се иска разширяване. „Имаме открити изявления на водещи държави от ЕС\", каза Дачич и добави, че във всеки случай „трябва да имаме чисти отношения и сметки“. \r\n \r\n*** \r\n  Атина подготвя официално искане да вземе под наем скултурите от Партенона, съхранявани в Британския музей, за честването на 200-годишната от обявяването на независимостта на Гърция от Турция. Съответното обяви гръцкият министър на културата Лина Мендони, отбелязва електронното издание на атинския ежедневник  Kathimerini . \r\nВ коментар пред телевизия Skai, Мендони се опита да тушира опасенията на мнозина, че като поиска „на заем“ скулптурите на Партенон от Британския музей, Гърция мълчаливо признава претенциите му за собственост.  \r\n„Тъй като това е въпрос на кражба, тя автоматично изключва правата на собственост\", каза Мендони. Всяко искане ще бъде формулирано по такъв начин, че да „защити гръцките претенции“, увери министърът. В замяна Гърция може да даде на заем на Британския музей други антики, добави Мендони, без да уточнява какви точно биха били те. \r\nБританският музей обаче заяви, че подобно искане от Гърция ще бъде разгледано само ако страната признае собствеността му върху скулптурите. „Предварително условие за всяко отстъпване на заем е приемането на собствеността на кредитната институция“, заяви говорител на Британския музей пред The Telegraph.  \r\n„Никой музей или галерия в света не би заел предмети, освен ако другата институция, която ги е заела, не приеме собствеността“, допълни говорителят.  \r\nПо-рано опозиционният лидер и бивш премиер Алексис Ципрас обвини премиера Кириакос Мицотакис в наивност по повод плановете му.  \r\nВ публикация във „Фейсбук“ Ципрас заяви, че „наивната инициатива на Мицотакис... позволява на Британския музей да се прояви като законен собственик\" на скулптурите, добавяйки, че правителството трябва да се стреми към тяхното постоянно връщане.  \r\nПравителствените източници отговориха на поста на Ципрас, като го обвиниха, че не е направил нищо осезаемо за четири години на власт, за да осигури връщането на скулптурите. \r\n \r\n*** \r\n  Най-късно до края на септември Окръжният съд във Вараждин ще реши дали 65-годишният Драган Васильович, по-известен като Капитан Драган, отговаря на условията за условно освобождаване, след като изтърпя две трети от 13 и половина години затвор, където влезе за извършването военни престъпления в Книн и Глина през 90-те години на миналия век, съобщава електронното издание на хърватския ежедневник  Jutarnji List . \r\nИгор Павлич, говорител на Окръжния съд във Варажен, потвърди за изданието, че е получена съответната молба и че съдията по делото е изискал цялата съответна документация, след което ще бъде обявено публично изслушване, последвано от решение. \r\nВ съдебното заседание Васильович също ще има възможност да изрази мнението си защо смята, че трябва да получи условно освобождаване, с видеовръзка от затвора в Лепоглава, а на съдебното заседание ще присъства неговият защитник. През ноември миналата година Окръжният съд във Вараждин отхвърли освобождаването Василкович. След това молбата за освобождаване беше официално подадена от Загребския диагностичен център, тъй като Василкович беше осъден на 13 и половина години и прекара доста време в екстрадиционен център в Австралия и в следствен затвор в Хърватия. \r\nВасильович бе осъден през септември 2017 г. в Окръжния съд в Сплит за военни престъпления в крепостта Книн и за нападението срещу Глина, но бе оправдан заради липса на доказателства за разпореждане на убийството на двама заловени хърватски войници през февруари 1993 г. в Брушка край Бенковац.  \r\nПо време на процеса беше доказано, че Васильович, като командир на Отдела за специални цели в сръбските военизирани части или командир на Центъра за обучение на специални сили „Алфа“, е действал в противоречие с разпоредбите на Женевската конвенция. Така през юни и юли 1991 г. той затваря, измъчва и екзекутира в затвора в крепостта Книн пленени членове на хърватската армия и полиция. \r\nСъщо така през юли 1991 г. в Глина, в съгласие с командира на танковото звено на югославската армия, той разработва план за нападение върху местното полицейско управление и няколко населени места. По време на нападението цивилните са принудени да бягат, грабят се имоти, има убити и ранени, включително чуждестранен журналист. \r\nВасильович, който притежава сръбско и австралийско гражданство, беше арестуван преди 12 години в Австралия, където живееше под фалшиво име и работеше като треньор по голф. Прекара общо осем години и девет месеца в център за екстрадиция, с кратко прекъсване от септември 2009 г. до май 2010 г. Австралия го екстрадира в Хърватия през юли 2015 г., което означава, че той вече е изтърпял 13 години от издадената му присъда, която изтича в края на март 2020 г. Всички съответни институции ще бъдат уведомени за молбата, за да може да се вземе решение дали той отговаря на условията за освобождаване от затвора, преди да изтече присъдата му. \r\n \r\n*** \r\n  Членът на германския парламент на управляващия в Берлин Християндемократически съюз (ХДС) Петер Байер, заяви, че назначаването на Матю Палмър за специален представител на САЩ за Западните Балкани е добра новина и предложи също и Брюксел да назначи свой специален пратеник за диалога между Косово и Сърбия, отбелязва електронното издание на прищинския ежедневник  Gazeta Express . \r\n„Ние сме в непрекъснат контакт с Палмър. Срещахме се няколко пъти във Вашингтон и веднъж дори в Прищина. Палмър познава региона много добре и наистина е добра новина, че той бе назначен за специален пратеник за Балканите. Но не знам какви ползи ще донесе назначението му. Независимо от това мисля, че и Европейският съюз трябва да назначи специален представител, що се отнася до диалога между Косово и Сърбия, който със специален екип искрено ще допринесе за конструктивния аспект във възобновяването на диалога\", подчерта Байер по време на пресконференция след срещата му с представители на Демократичната лига на Косово (ЛДК) в Прищина. \r\nБайер заяви, че американците са важни участници в събитията на Балканите и съюзници на Германия, и изрази надежда, че те ще дадат положителен принос за диалога между Косово и Сърбия. Германският депутат повтори, че страната му е против идеята за размяна на територии или корекция на границите. \r\n \r\n*** \r\n  Председателят на опозиционната ВМРО-ДПМНЕ Християн Мицковски предупреди управляващите в Скопие да не се надявам на компромис за истината и постигането на ново споразумение по модела на Пържинския договор, отбелязва електронното издание на македонския вестник  „Вечер“ . \r\n„Ако се надяват на някакъв нов Пържински договор, някакво ново споразумение, което ще повтори ситуацията, в която ВМРО-ДПМНЕ ще подпише всичко… трябва да знаят, че този филм няма да го гледат. Обещавам ви справедливост и не планирам никакъв компромис с правосъдието“, написа Мицковски в профила си в социалната мрежа „Фейсбук“.  \r\nПържинският договор от 2 юни – 15 юли 2015 г. е политическо споразумение между основните политически партии в Македония, постигнато чрез посредничеството на Европейския съюз. С него се слага край на политическата и институционална криза от първата половина на 2015 година. Той предвижда участие на опозиционната партия СДСМ в министерства, предсрочна оставка на тогавашния премиер Никола Груевски и формиране на временно правителство, което да доведе страната до парламентарни избори през юни 2016 г. В него бе заложено и назначаването на специален прокурор, който да оглави разследването на възможните престъпления, свързани с политическия скандал с подслушването. \r\n \r\n***", "date": "2019.09.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/04/2695335/predsedatelyat-na-parlamenta-tsveta-karayancheva-obyavi-ostavkata-na-ombudsmana-maya-manolova.html", "text": "Обявявам оставката на г-жа Мая Божидарова Манолова като обмусман. Това обяви председателят на 44-ото Народно събрание Цвета Караянчева, предаде репортер на  Агенция \"Фокус\" . Заместник-омбудсманът Диана Ковачева ще встъпи в длъжността омбудсман до избирането на нов.  \r\n Агенция \"Фокус\"  припомня:  \r\nМая Манолова депозира оставката си като омбудсман в деловодството на Народното събрание на 3 септември 2019 г.. „Направих го, защото колкото и търпение да има човек, то се изчерпва“, каза тя. Относно кандидатурата ѝ за кмет на София и за това кой ще влезе в инициативния ѝ комитет, Манолова посочи, че отговори на тези въпроси ще даде утре в НДК. Тя е категорична, че ще приема подкрепата на всички граждани на София, независимо от техния цвят и техните убеждения. “ \r\nДеница КИТАНОВА", "date": "2019.09.04", "title": "Председателят на парламента Цвета Караянчева обяви оставката на омбудсмана Мая Манолова"}
{"url": "http://www.focus-news.net/news/2019/09/04/2695325/korneliya-ninova-bsp-pitam-premiera-borisov-koy-kolektiven-organ-v-darzhavata-reshi-che-vlizaneto-ni-v-shengen-ne-e-prioritet.html", "text": "Питам премиера Борисов кой колективен орган в държавата реши, че влизането ни в Шенген не е приоритет. Това каза лидерът на БСП Корнелия Нинова в декларация по повод новия политически сезон, предаде репортер на  Агенция \"Фокус\" . Нинова обърна внимание на две събития от вчера, които й изглеждат като една съществена промяна във външната политика на България, обвързано с въпроса парламентарна република ли сме или еднолична премиера. \"ИМам въпроси към г-н Борисов, към вас. Кой колективен орган в държавата, парламент или Министерски съвет реши, че един от малкото приоритети, които сме се обединили всички години наред - влизането ни в Шенген, вече не е приоритет. Основателна ли е темата, която постави президента тук в институциите да се върнат решенията. Не еднолично един човек - вчера смени външнополитичесикя курс на България. Защо? Защото, ако влезем в Шенген, ще дойдат 150 бежанци от Гърция. Това е несериозно. В най-голямата криза на бежанския поток, всички ние искахме да влизаме в Шенген, сега, когато няма такова нещо, изведнъж решихме, че не искаме. Защо? Защото не ни пускат. А не ни пускат, защото направихме много грешки\", допълни НИнова и подчерта, че страната ни е създала опасност за европейската сигурност.  \r\nДеница КИТАНОВА", "date": "2019.09.04", "title": "Корнелия Нинова, БСП: Питам премиера Борисов кой колективен орган в държавата реши, че влизането ни в Шенген не е приоритет"}
{"url": "http://www.focus-news.net/news/2019/09/04/2695340/miroslav-petrov-oblasten-upravitel-na-pleven-barierata-v-park-kaylaka-e-podmenena-i-funktsionira-normalno.html", "text": "Бариерата в парк ,,Кайлъка” е подменена и функционира нормално.  Това каза за  Радио „Фокус“  Мирослав Петров, областен управител на Плевенска област. ,,Бариерата, ограничаваща достъпа на моторни превозни средства в парк „Кайлъка”, която неотдавна стана обект на вандалски акт, вече е подменена и функционира нормално. Резултатите от действията на недобросъвестни граждани за съжаление областна администрация покрива със средства от собствения си бюджет, в който няма отделно перо за поддръжка на парка”, каза областният управител Мирослав Петров. Той отново призова посетителите на \"Кайлъка\" да бъдат отговорни към съоръженията, които са поставени там в услуга именно на гражданите, така че да направят престоя им в парка приятен и удобен. „На фона на активността и градивните инициативи от страна на доброволците за съжаление като антипод имаме и такива вандалски прояви, които с право будят възмущението на гражданите. Радвам се обаче, че все пак нашите граждани са готови да инвестират време, умения и идеи за добрите инициативи в \"Кайлъка\", обобщи Петров. \r\nВиолета КРЪСТЕВА", "date": "2019.09.04", "title": "Мирослав Петров, областен управител на Плевен: Бариерата в парк ,,Кайлъка” е подменена и функционира нормално"}
{"url": "http://www.focus-news.net/news/2019/09/04/2695338/montana-11-godishno-dete-e-s-opasnost-za-zhivota-sled-katastrofa-v-selo-stubel.html", "text": "11-годишно дете е с травма на главата след катастрофа в с. Стубел. Това съобщиха от  ОДМВР – Монтана . Сигналът е получен на 3 септември около 20.05 часа. Установено е, че на ул. „Първа\" в посока на движение - гр. Монтана - с. Липен е станала катастрофа между лек автомобил „Пежо 307\" с монтанска регистрация, управляван от 21-годишен жител на града и 11-годишен водач на тротинетка от същото село. В резултат на ПТП-то 11-годишният е с контузии на главата, гръдния кош и коремната област. Настанен е в МБАЛ - Монтана с опасност за живота. На местопроизшествието е извършен оглед и е образувано досъдебно производство.", "date": "2019.09.04", "title": "Монтана: 11-годишно дете е с опасност за живота след катастрофа в село Стубел"}
{"url": "http://www.focus-news.net/news/2019/09/04/2695321/korneliya-ninova-bsp-neka-debatat-za-mestna-vlast-i-mestno-samouplavlenie-bade-sadarzhatelen-i-v-posoka-na-promyana.html", "text": "Нека дебатът за местна власт и местно самоуплавление бъде съдържателен и в посока на промяна. Това каза лидерът на БСП Корнелия Нинова в декларация по повод новия политически сезон, предаде репортер на  Агенция \"Фокус\" . Тя призова това да не се приема това от парламентарната трибуна за партийна изгода в местните избори. \"Става въпрос за принципи, за сбъркан модел, който изисква високо съгласие за неговата промяна, ако наистина мислим за общините и гражданите\", подчерта Нинова.  \"Разбираме и абсолютно споделяме принципа за разделение на властите и за това, че държавата не бива да се меси в независимата съдебна власт. Държавата има своята роля и тук. Да създаде такива правила, че тази власт да функционира пълноценно и да се унищожи чувството за несправедливост у българския народ. Ето защо ние ще внесем закон, който налага съдебен контрол върху актовете на главния прокурор и прокуратурата\", допълни още Нинова. Тя изтъкна, че позицията на БСП е върховенство на закона, а не на личността. \"Нашата задача е не да избираме главен прокурор, нашата е да създадем такива правила, че съдебната система да функционира пълноценно.\", допълни още Нинова. \"Предстои избор отново на председател на КПКОНПИ. Дойде време да си дадем сметка. Ако искате този разговор на разбирателстов, че моделът, който измислихте за борба с престъпността по високите етажи на властта с тази форма на КПКОНПИ не работи. Докарахме го дотам, че самият председател на КОНПИ да бъде обект на разследване за престъпление\", заяви Нинова. Тя посочи, че БСП ще внесе отново своето предложение за друг модел на орган за борба с престъпността. \"Предстои избор на двама европейски прокурори. Никой дума не казва за това\", коментира още Нинова. Тя посочи, че вече депутатите имат на банките си предложението на БСП за отпадане на бързото производство. \"Г-жо председател, апелирам възможно най-бързо да гледаме този закон без оглед на партията, която го е внесла\", допълни още Нинова.  \r\nДеница КИТАНОВА", "date": "2019.09.04", "title": "Корнелия Нинова, БСП: Нека дебатът за местна власт и местно самоуплавление бъде съдържателен и в посока на промяна"}
{"url": "http://www.focus-news.net/news/2019/09/04/2695334/premierat-boyko-borisov-nyakoi-se-napochivaha-prez-avgust-dokato-nie-rabotehme-i-sega-izlizat-da-izgovoryat-masa-gluposti.html", "text": "Някои се напочиваха през август, докато ние работехме и сега да ги снимат, за да ги забележат. Сега да излязат да изговорят маса глупости. Това коментира премиерът Бойко Борисов пред журналисти по повод откриването на осмата сесия на Народното събрание, предаде репортер на  Агенция „Фокус“ . „Но няма да си хабим енергията да им отговаряме. Да продължават“, посочи Борисов.", "date": "2019.09.04", "title": "Премиерът Бойко Борисов: Някои се напочиваха през август, докато ние работехме и сега излизат да изговорят маса глупости"}
{"url": "http://www.focus-news.net/news/2019/09/04/2695341/shumen-zhivotni-i-edin-ton-furazh-sa-izgoreli-pri-pozhar-v-selo-srednya.html", "text": "Животни и един тон фураж са изгорели при пожар в село Средня. Това съобщиха от  ОДМВР – Шумен . Сигналът е получен на 3 септември около 16.30 часа в РДПБЗН - Шумен. Съобщено, че в навеси на два съседни имота в село Средня е възникнал пожар. Унищожени са покривна конструкция на навеси с площ около 90 квадратни метра, 3 броя животни, дървен материал с обем около 2 кубически метра и 1 тон фураж. На място е изпратен  екип на РСПБЗН - Шумен. След намесата на огнеборците пожарът е локализиран и потушен, като не е допуснато разпространението му в сграда. За гасенето му са използвани 16 000 литра вода. Най-вероятната причина за възникването му е  късо съединение в електрическата инсталация.", "date": "2019.09.04", "title": "Шумен: Животни и един тон фураж са изгорели при пожар в село Средня"}
{"url": "http://www.focus-news.net/news/2019/09/04/2695346/montana-politsiyata-razsledva-41-godishen-mazh-ubil-kotkata-na-saseda-si.html", "text": "Полицията разследва 41-годишен мъж, убил котката на съседа си. Това съобщиха  ОДМВР – Монтана . Сигналът е подаден на 3 септември около 11.30 часа. В Монтана 41-годишен местен жител е проявил жестокост към котката на 63-годишния си съсед, вследствие на което е причинил смъртта на животното. На място е извършен оглед и е образувано досъдебно производство", "date": "2019.09.04", "title": "Монтана: Полицията разследва 41-годишен мъж, убил котката на съседа си"}
{"url": "http://www.focus-news.net/news/2019/09/04/2695343/die-welt-alternativa-za-germaniya-e-dostignala-zenita-si-ubeden-e-altmayer.html", "text": "Според министъра на икономиката на ФРГ Петер Алтмайер (ХДС), „Алтернатива за Германия“ (АзГ) може да е достигнал „зенита на своето въздействие“ с резултатите от регионалните избори в две от източните провинции в страната. „В Саксония и Бранденбург коалиционните опции съществуват и без АзГ. И от известно време виждаме, че партията по-скоро е в застой“, цитира думите му националният ежедневник  Die Welt .  \r\nНезависимо от това, не бива да се подценява фактът, че „близо 25% от избирателите в Германия гласуват за АзГ или „Левица“. Освен това направихме грешки в политиката и трябва да говорим за това, което трябва да направим по различен начин. Все по-голям брой граждани смятат, че техните очаквания и проблеми не са оправдани от политиката\". \r\nСпоред Алтмайер опасност за Германия би била възможна, ако АзГ се бе превърнала в най-силната политическа партия след изборите в Саксония и Бранденбург. „Германия дължи огромната си икономическа сила на качеството на своите продукти и компании - но също така и на изключителната си политическа стабилност\", казва Алтмайер. „Появата на партии в границите на политическия спектър доведе до несигурност в много страни. Възходът на АзГ се следи отблизо и от чуждестранните инвеститори“.  \r\nВ настоящите национални проучвания АзГ събира 15% (Insa) и 14% (Emnid). На общите избори през 2017 г. тя спечели 12,6% от гласовете. Според Института за проучване на общественото мнение АзГ постига най-високия си резултат в анкетите в различни периоди през последните две години. В края на август 2018 г. изследователската група „Избори“ съобщи, че партията може да разчита на подкрепата на 17% от гражданите, докато „Форса“ и определи 16%. Най-високите резултати в проучвания АзГ получи миналата есен: според няколко института  тогава партията събра между 18 и 18,5%. \r\nНай-ниските оценки за партията са от средата на 2017 г. -  между 6,5 и 8%. \r\n \r\n Тереза Герова", "date": "2019.09.04", "title": "Die Welt: „Алтернатива за Германия“ е достигнала „зенита“ си, убеден е Алтмайер"}
{"url": "http://www.focus-news.net/news/2019/09/04/2695344/sliven-natsionalno-sastezanie-po-debati-tuida-open-2019-shte-se-provede-v-grada.html", "text": "Национално състезание по дебати „Туида Open“ 2019 ще се проведе в града за трета поредна година. Това съобщиха от пресцентъра на  Община Сливен . От 6 до 8 септември в зала „Май“ ще се съберат участници от цялата страна. Церемонията по откриването на състезанието е от 17.30 ч. Целта на инициативата е дебатьорите да изложат аргументите си, за да сформират интересна дискусия и премерят силите си, борейки се за победата. \r\nСъстезанието развива умовете и ораторските умения на участниците, докато те защитават или опонират дадена тема, помага в запознаването с различни и интересни хора и създава  нови, безценни приятелства. \r\nВ тазгодишната среща главните съдии, които ще оценяват словесните способности на дебатьорите и ще решават съдбата на отборите им са: Иоан Петров, Ана-Мария Лазарова и Радко Недялков. \r\n„Туида Open” се организира от Клуб дебати „Туида” Сливен, Община Сливен; Общински съвет Сливен, Младежки общински съвет Сливен и Младежки дом Сливен.", "date": "2019.09.04", "title": "Сливен: Национално състезание по дебати „Туида Open“ 2019 ще се проведе в града"}
{"url": "http://www.focus-news.net/news/2019/09/04/2695348/parlamentat-prie-ostavkata-na-deputata-ot-bsp-ivan-genov.html", "text": "Парламентът прие оставката на депутата от БСП Иван Генов, предаде репортер на  Агенция \"Фокус\" . Гласуването на предсрочното му освобождаване бе залажено като точка втора за днешния пленарен ден.  \r\nТой бе избран за народен представител от листата на 6-ти многомандатен избирателен район – Враца на парламентарните избори през 2017 г. \r\nДеница КИТАНОВА", "date": "2019.09.04", "title": "Парламентът прие оставката на депутата от БСП Иван Генов"}
{"url": "http://www.focus-news.net/news/2019/09/04/2695347/profesor-vladimir-chukov-arabist-uvelichilata-se-bezhanska-valna-ot-turtsiya-se-dalzhi-na-promenenata-politicheska-obstanovka-v-stranata.html", "text": "Увеличилата се бежанска вълна от Турция се дължи на променената политическа обстановка в страната. Това каза арабистът професор Владимир Чуков в интервю за  Агенция „Фокус  във връзка със заплахите от нова бежанска вълна към Европа. Чуков обясни, че това, което наблюдаваме в момента, не е бежанската вълна от началото на тази година и че ситуацията се е променила: „Това произтича най-вече от новата вътрешнополитическа ситуация в Турция. След победата на опозицията в Истанбул, след като опозицията взе управлението във всички големи турски градове, най-вече в Истанбул – това е икономическата столица, имаме променена ситуация спрямо сирийските бежанци. Всеки ден се гонят сирийски бежанци, които са незаконно на територията на Истанбул. Нека да припомним, че само на територията на Истанбул има над 2 милиона чужденци, от които половин милион са незаконно пребиваващи. Появиха се цели арабски гета в Истанбул. Там се говори на арабски, пише се на арабски и започнаха търкания между местните хора – турците и кюрдите. Тоест бидонвили гетата бяха специфичен почерк на кюрдите, сега се появиха и арабски и се получи едно търкане“, поясни арабистът. Чуков припомни, че сегашният кмет на Истанбул Екрем Имамоглу  е разпоредил такива хора, незаконно пребиваващи в града, да бъдат гонени в срок до 12 август и обясни последиците от действията му: „От 12 август до ден днешен, тоест допреди три дена бяха прогонени над 25 000 човека. И се досещате, че всичко това набира скорост. Всичко това буди много силно недоволство сред онези бежанци, които се намират незаконно на територията на Истанбул, и поради тази причина се увеличи бежанската вълна. Така че тази бежанска вълна с някаква степен според мен е плод на вътрешнополитическата ситуация в самата Турция“, посочи още професор Чуков.  \r\n \r\n \r\n Пълния текст на интервюто четете по-късно в „Мнение”  \r\n \r\nТеодора ПАВЛОВА", "date": "2019.09.04", "title": "Професор Владимир Чуков, арабист: Увеличилата се бежанска вълна от Турция се дължи на променената политическа обстановка в страната"}
{"url": "http://www.focus-news.net/news/2019/09/04/2695342/veselin-mareshki-mozhe-volya-balgarskite-rodolyubtsi-da-se-okazhe-treta-politicheska-sila-v-parlamenta.html", "text": "Може \"Воля - Българските родолюбци\" да се окаже трета политическа сила в парламента. Това каза лидерът на \"Воля\" Веселин Марешки в декларация за новия политически сезон, предаде репортер на  Агенция \"Фокус\" . \"Воля - българските родолюбци\" към днешна дата е най-малката парламентарна партия, но като гледам как върви разпада на при някои колеги, скоро може да се окажем четвърта или трета политическа сила в парламента. \"Г-н президент, с огромното уважение все пак към голяма част от българските граждани, които ви избраха и усещането ми е, че имате желание нещо да промените, най-вероятно и имате визия как да стане това\", коментира още Марешки и посочи, че най-хубовото е да накараме успелите българи по света да останат в страната ни.  \r\nДеница КИТАНОВА", "date": "2019.09.04", "title": "Веселин Марешки: Може \"Воля - Българските родолюбци\" да се окаже трета политическа сила в парламента"}
{"url": "http://www.focus-news.net/news/2019/09/04/2695339/iskren-veselinov-obedineni-patrioti-tryabva-da-se-napravi-reviziya-na-postignatoto-i-neizpalnenoto-na-upravlenieto.html", "text": "Трябва да се направи ревизия на постигнатото и неизпълненото на управлението. Това каза съпредседателят на \"Обединени патриоти\" Искрен Веселинов в декларация за новия политически сезон, предаде репортер на  Агенция \"Фокус\" . \"Изпратихме само преди месец един политически сезон, който беше много драматичен, наситен с парламентарен бойкот, избори за европарламент, опити за дестабилизиране на управлението. Заявките в началото на този ще показват, че е не по-малко интерес и драматичен. Естествено е местните избори да повишат градуса и политическата активност на политическите играчи\", заяви още Веселинов. \"Надяваме се на отговорно поведение на политическите сили\", допълни още Веселинов. \"Призоваваме всички да мислят за държавността, с уважение за институциите и за политическите си опоненти, защото обществото е такова, каквото го правим ние със собственото си поведение\", изтъкна съпредседателят на ПГ на \"Обединени патриоти\". Той подчерта, че настоящото управление е избрано с една програма, която то следва. \"Доколко я следва и доколко я изпълнява е тема, която трябва да се дискутира постоянно. Поне за нас в началото на тази картина можем да кажем, че е крайно време да се направи системна ревизия на постигнатото и неизпълненото\", добави още Веселинов.  \r\nДеница КИТАНОВА", "date": "2019.09.04", "title": "Искрен Веселинов, \"Обединени патриоти\": Трябва да се направи ревизия на постигнатото и неизпълненото на управлението"}
{"url": "http://www.focus-news.net/news/2019/09/04/2695349/dobrich-rayonniyat-sad-shte-razgleda-iskane-na-prokuraturata-za-otstranyavane-ot-dlazhnost-na-izpalnitelniya-direktor-na-vik-dobrich.html", "text": "Районният съд ще разгледа искане на прокуратурата за отстраняване от длъжност на изпълнителния директор на ВиК – Добрич, съобщиха от пресцентъра на  Съда . Делото е насрочено за днес  от 16.00 часа.", "date": "2019.09.04", "title": "Добрич: Районният съд ще разгледа искане на прокуратурата за отстраняване от длъжност на изпълнителния директор на ВиК – Добрич"}
{"url": "http://www.focus-news.net/news/2019/09/04/2695351/veliko-tarnovo-ispanskata-grupa-la-tuna-shte-poseti-grada.html", "text": "Испанската група \"Ла Туна\" ще посети града.Това съобщиха от пресцентъра на  Община Велико Търново . От 14.00 часа те ще бъдат в Зала 302 и след кратка среща, която ще бъде отворена, ще направят своеобразна музикална разходка по улиците на Велико Търново.", "date": "2019.09.04", "title": "Велико Търново: Испанската група \"Ла Туна\" ще посети града"}
{"url": "http://www.focus-news.net/news/2019/09/04/2695354/burgas-s-poreditsa-sabitiya-gradat-shte-otbelezhi-134-godini-ot-saedinenieto.html", "text": "С поредица събития градът ще отбележи 134 години от Съединението на Княжество България с Източна Румелия. Това съобщиха от пресцентъра на  Община \"Бургас\" . \r\nТържествата започват на 6 септември от 10:30 часа на площад \"Атанас Сиреков\"с ритуал по издигане на националния флаг на Република България и флаговете на Европейския съюз и Община Бургас. От 11.00 часа във Военния клуб на ул. \"Христо Ботев\", 48 ще се извърши заупокойна молитва за загиналите в Сръбско-българската война от 1885 година и ритуал по полагане на венци и цветя пред паметника на 24-ти Черноморски пехотен полк, а от 11.30 часа на площад \"Атанас Сиреков\" ще има тържествен празничен концерт с участието на ТА \"Атанас Манчев\" при НЧ \"Пробуда 1880 - Бургас\".", "date": "2019.09.04", "title": "Бургас: С поредица събития градът ще отбележи 134 години от Съединението"}
{"url": "http://www.focus-news.net/news/2019/09/04/2695353/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Ситуацията около Брекзит след гласуването в парламента в Лондон за стратегията на правителството за излизане от Европейския съюз, стартирането на кампанията за избирането на ново ръководство на ГСДП и успехът на „Алтернатива за Германия“ на изборите за регионален парламент в Саксония и Бранденбург са част от основните теми, върху които акцентират водещите печатни издания в Германия.  . \r\n \r\n \r\n*** \r\n  Германската социалдемократическа партия (ГСДП) стартира от Саарбрюкен в провинция Саарланд своите регионални конференции, за да определи новото партийно ръководство, съобщава националният ежедневник  Die Frankfurter Allgemeine Zeitung .  \r\nНа сериите конференции – общо 23 на брой – за първи път ще се срещнат осемте двойки кандидатът за ръководния пост в партията. В рамките на около два часа и половина претендентите ще се представят пред обществеността, след което ще бъде провеждано гласуване, включително онлайн и по пощата. Ако нито един от кандидате не получи над 50 процента от гласовете, ще се проведе балотаж между първите двама в класирането. \r\n \r\n*** \r\n  Министър-председателят на Великобритания Борис Джонсън иска да насрочи нови парламентарни избори, ако депутатите блокират със закон излизането на страната от структурите на Европейския съюз без спорзумение, отбелязва германският национален ежедневник  Die Zeit . \r\n„Наистина не искам избори, но ако депутатите гласуват за поредното безсмислено забавяне на Брекзит, това би бил единственият изход\", заяви Джонсън след поражението в гласуването в парламента за стратегията му за излизане на страната от Общността.  \r\nПарламентът разчисти пътя за законодателна процедура, с която попречи напускането на  ЕС от Великобритания на 31 октомври без споразумение. В нея се предвижда се, че Джонсън ще бъде заставен да поиска отлагане на Брекзит, ако до 19 октомври не бъде ратифицирано споразумението за излизане. \r\nДжонсън обаче не иска да удължи срока за Брекзти при „каквито и да е обстоятелства“ и се надява на нови избори. Съответното предложение ще бъде внесено от него в парламента в рамките на деня. За приемането му обаче се нуждае от мнозинство от две трети в Долната камара, затова разчита на опозицията. Лидерът на лейбърстите Джереми Корбин иска да се намеси в ситуация, но само когато законът срещу нерегламентираното излизане от ЕС бъде приет. „Тогава ще гласуваме, за да могат хората да вземат решение за бъдещето на страната ни\", написа Корбин в социалната мрежа „Туитър“. \r\nНовите избори така или иначе изглеждат неизбежни. Джонсън загуби мнозинството си в парламента, а 21 „бунтовници“ от Консервативната партия, които гласуваха против предложението на правителството за Брекзит, бяха изгонени от фракцията. Сред тях са бившият финансов министър Филип Хамънд и Кен Кларк. \r\n \r\n*** \r\n  Според министъра на икономиката на ФРГ Петер Алтмайер (ХДС), „Алтернатива за Германия“ (АзГ) може да е достигнал „зенита на своето въздействие“ с резултатите от регионалните избори в две от източните провинции в страната. „В Саксония и Бранденбург коалиционните опции съществуват и без АзГ. И от известно време виждаме, че партията по-скоро е в застой“, цитира думите му националният ежедневник  Die Welt .  \r\nНезависимо от това, не бива да се подценява фактът, че „близо 25% от избирателите в Германия гласуват за АзГ или „Левица“. Освен това направихме грешки в политиката и трябва да говорим за това, което трябва да направим по различен начин. Все по-голям брой граждани смятат, че техните очаквания и проблеми не са оправдани от политиката\". \r\nСпоред Алтмайер опасност за Германия би била възможна, ако АзГ се бе превърнала в най-силната политическа партия след изборите в Саксония и Бранденбург. „Германия дължи огромната си икономическа сила на качеството на своите продукти и компании - но също така и на изключителната си политическа стабилност\", казва Алтмайер. „Появата на партии в границите на политическия спектър доведе до несигурност в много страни. Възходът на АзГ се следи отблизо и от чуждестранните инвеститори“.  \r\nВ настоящите национални проучвания АзГ събира 15% (Insa) и 14% (Emnid). На общите избори през 2017 г. тя спечели 12,6% от гласовете. Според Института за проучване на общественото мнение АзГ постига най-високия си резултат в анкетите в различни периоди през последните две години. В края на август 2018 г. изследователската група „Избори“ съобщи, че партията може да разчита на подкрепата на 17% от гражданите, докато „Форса“ и определи 16%. Най-високите резултати в проучвания АзГ получи миналата есен: според няколко института  тогава партията събра между 18 и 18,5%. \r\nНай-ниските оценки за партията са от средата на 2017 г. -  между 6,5 и 8%. \r\n \r\n***", "date": "2019.09.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/09/04/2695345/deputatite-prieha-promeni-v-zakona-za-danak-varhu-dohodite-na-fizicheskite-litsa-na-parvo-chetene.html", "text": "Със 119 гласа \"за\", без \"против\" и с 2 \"въздържали се\" депутатите приеха промени в Закона за данък върху доходите на физическите лица на първо четене, предаде репортер на  Агенция \"Фокус\" . Законопроектът е внесен от ПГ на \"Обединени патриоти\" и цели да се преодолее пропуск в законодателството, който би довел до несправедливо ощетяване на осиновителите. С примането му ще се подпомагат работодателите и ще се избегне дискриминирането на осиновителите.  \r\nДеница КИТАНОВА", "date": "2019.09.04", "title": "Депутатите приеха промени в Закона за данък върху доходите на физическите лица на първо четене"}
{"url": "http://www.focus-news.net/news/2019/09/04/2695350/die-zeit-boris-dzhonsan-vizhda-novite-izbori-kato-edinstven-izhod-ot-zadanenata-ulitsa-na-brekzit.html", "text": "Министър-председателят на Великобритания Борис Джонсън иска да насрочи нови парламентарни избори, ако депутатите блокират със закон излизането на страната от структурите на Европейския съюз без спорзумение, отбелязва германският национален ежедневник  Die Zeit . \r\n„Наистина не искам избори, но ако депутатите гласуват за поредното безсмислено забавяне на Брекзит, това би бил единственият изход\", заяви Джонсън след поражението в гласуването в парламента за стратегията му за излизане на страната от Общността.  \r\nПарламентът разчисти пътя за законодателна процедура, с която попречи напускането на  ЕС от Великобритания на 31 октомври без споразумение. В нея се предвижда се, че Джонсън ще бъде заставен да поиска отлагане на Брекзит, ако до 19 октомври не бъде ратифицирано споразумението за излизане. \r\nДжонсън обаче не иска да удължи срока за Брекзти при „каквито и да е обстоятелства“ и се надява на нови избори. Съответното предложение ще бъде внесено от него в парламента в рамките на деня. За приемането му обаче се нуждае от мнозинство от две трети в Долната камара, затова разчита на опозицията. Лидерът на лейбърстите Джереми Корбин иска да се намеси в ситуация, но само когато законът срещу нерегламентираното излизане от ЕС бъде приет. „Тогава ще гласуваме, за да могат хората да вземат решение за бъдещето на страната ни\", написа Корбин в социалната мрежа „Туитър“. \r\nНовите избори така или иначе изглеждат неизбежни. Джонсън загуби мнозинството си в парламента, а 21 „бунтовници“ от Консервативната партия, които гласуваха против предложението на правителството за Брекзит, бяха изгонени от фракцията. Сред тях са бившият финансов министър Филип Хамънд и Кен Кларк.  \r\n \r\n Тереза Герова", "date": "2019.09.04", "title": "Die Zeit: Борис Джонсън вижда новите избори като \"единствен изход\" от задънената улица на Брекзит"}
{"url": "http://www.focus-news.net/news/2019/09/04/2695357/burgas-profesionalnata-gimnaziya-po-kompyutarno-programirane-zapochva-novata-uchebna-godina-s-inovativna-platforma.html", "text": "Училището по компютърни технологии ще открие втората си учебна година на 5 септември, четвъртък, от 10.00 часа с представяне на най-новия си продукт - иновативна платформа, свързваща обучаващите се директно с представителите на бизнеса. Това съобщиха от пресцентъра на  Община Бургас . Системата \"Стажанти и работодатели\" представлява уеб приложение, предназначено да помогне на учениците да открият и работят при реални работодатели, още докато се обучават в гимназията. Платформата е базирана на съвременни технологии като ASP.NET Core, ASP.NET Core MVC, Entity Framework Core, Microsoft SQL Server и IIS. Разработката й е дело на екип от администратори, учители и ученици на гимназията, които изградиха и конфигурираха основното ядро на приложението. Гимназистите ще продължават да доразработват \"Стажанти и работодатели\" в работни групи и през новата учебна година. В резултат на това, този проект ще им даде възможност да оформят продукт, който да им служи за пряка връзка с най-големите работодатели в сферата на информационните технологии. Платформата е публикувана на виртуален сървър, предоставен от компания Виваком. Там е конфигурирана средата, която е необходима за поддръжка на приложението. От тази година модерният кампус е част и от програмата GitHub for Education, където е качено копие на платформата с цел доразработка и съвместна работа на учители и ученици с нея.През новата учебна година компанията А1 ще предостави на професионалната гимназия модерно оборудван кабинет, където учениците ще разработват приложения за крайните клиенти на компанията, за да дигитализират техния бизнес и да им дадат възможност за правилно маркиране на дигиталния пазар. По-голямата цел е доизграждане на средата за дигитално обучение и разработване на професионално сертифицирани курсове, което ще даде възможност на учениците да работят за всяка IT компания по света. Модерният технологичен кампус бе открит точно преди една година по идея на кмета Димитър Николов и в тясно сътрудничество с бизнеса. Новата учебна година започва с нов випуск с още 104 ученици.", "date": "2019.09.04", "title": "Бургас: Професионалната гимназия по компютърно програмиране започва новата учебна година с иновативна платформа"}
{"url": "http://www.focus-news.net/news/2019/09/04/2695356/deputatite-ot-ataka-nikolay-aleksandrov-yavor-notev-stanislav-stanilov-i-margarita-nikolova-napuskat-pg-na-obedineni-patrioti.html", "text": "Депутатите от \"Атака\" Николай Александров, Явор Нотев, Станислав Станилов и Маргарита Николова напускат ПГ на \"Обединени патриоти\". Това обяви народният представител от ПГ на \"Атака\" Явор Нотев по време на брифинг, предаде репортер на  Агенция \"Фокус\" . \"Искахме тази среща с вас, за да обявим решението на четирима народни представители да напуснат така наречената група \"Обединени патритои\".  \r\nДеница КИТАНОВА", "date": "2019.09.04", "title": "Депутатите от \"Атака\" Николай Александров, Явор Нотев, Станислав Станилов и Маргарита Николова напускат ПГ на \"Обединени патриоти\""}
{"url": "http://www.focus-news.net/news/2019/09/04/2695352/maya-manolova-kogato-me-izbraha-za-ombudsman-obeshtah-da-ne-stoya-v-ofisa-a-da-spechelya-bitkata-sreshtu-nespravedlivostta.html", "text": "Когато ме избраха за омбудсман, обещах да не стоя в офиса, а да спечеля битката срещу несправедливостта. Това каза Мая Манолова в зала 10 на НДК, където обяви причините да се кандидатира за кмет на София, предаде репортер на  Агенция \"Фокус\" . Инициативният граждански комитет, който издига Мая Манолова за кмет, се състои от 65 членове. Манолова благодари на всички тях за подкрепата.  \r\n„Когато ме избраха за омбудсман, обещах да не стоя в офиса, а да спечеля битката срещу несправедливостта. За мен тази работа е кауза. За тези 4 години с моя екип работехме здраво и не отстъпихме пред нищо. Колкото повече работехме, толкова повече се увеличаваше доверието към нас\", заяви Манолова. Тя обясни, че е подала оставка като омбудсман, защото на тази позиция възможностите ѝ да промени нещата, с които не е съгласна, са били ограничени. „Кандидатирам се за кмет на София, защото всички ние можем, защото имам сили, защото не ме е страх. Единственото, от което ме е страх, е мълчанието и овчедушието\", заяви Манолова. \r\nЗорница КОСТАДИНОВА", "date": "2019.09.04", "title": "Мая Манолова: Когато ме избраха за омбудсман, обещах да не стоя в офиса, а да спечеля битката срещу несправедливостта"}
{"url": "http://www.focus-news.net/news/2019/09/04/2695359/burgas-vremenno-e-zatrudneno-dvizhenieto-po-patya-daskotna-aytos-sled-razklona-za-ruen-poradi-katastrofa.html", "text": "Временно е затруднено движението по път II-208 Дъскотна – Айтос след разклона за Руен в посока Айтос и се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.09.04", "title": "Бургас: Временно е затруднено движението по пътя Дъскотна - Айтос след разклона за Руен поради катастрофа"}
{"url": "http://www.focus-news.net/news/2019/09/04/2695361/veliko-tarnovo-18-godishnata-nikol-vladkova-ot-starata-stolitsa-prodalzhava-lechenieto-si-v-germaniya.html", "text": "18-годишната Никол Владкова от старата столица продължава лечението си в Германия, след като търновци помогнаха за набиране на средствата за процедурите. Това съобщи за  Радио „Фокус“ – Велико Търново  нейната майка Мая. След първоначалните терапии в Турция младата великотърновка продължава лечението си в клиника в Германия. Поредните обстойни изследвания са показали, че злокачественото образувание, което се намира на изключително труднодостъпно място е с намалени размери. Никол, нейните родители и приятели благодарят на стотиците хора с щедри и добри сърца, които помагат от самото начало с различни кампании за набиране на средства. Престоят в немската клиника обаче е скъпоструващ и Никол продължава да разчита на нашата подкрепа за набиране на средства. Тя е невероятно силна и безгранично смела в битката със саркома, каза майка й Мая Владкова. \r\nВсеки, който желае нека дари средства по сметките на Никол Николаева Владкова: \r\n \r\n– Уни Кредит Булбанк АД \r\n \r\nBG 71UNCR70001523546558 \r\n \r\nБанков код UNCRBGSF \r\n \r\n– Банка SOCIETE CENERAL ЕКСПРЕС БАНК \r\n \r\nBG 53TTBB94001527817429 \r\n \r\nБанков код TTBBBG22", "date": "2019.09.04", "title": "Велико Търново: 18-годишната Никол Владкова от старата столица продължава лечението си в Германия"}
{"url": "http://www.focus-news.net/news/2019/09/04/2695360/yavor-notev-ataka-tova-koeto-ostana-ot-grupata-obedeneni-patrioti-ne-e-formatsiyata-za-koyato-glasuvaha-balgarskite-grazhdani.html", "text": "Това, което остана от групата \"Обеденени патриоти\" не е формацията, за която гласуваха българските граждани. Това  каза народният представител от ПГ на \"Атака\" Явор Нотев по време на брифинг, предаде репортер на  Агенция \"Фокус\" . \"Това, кето остана от нея след позорното решение за изгонване на лидера на партия \"Атака\" и председател на парламентарната група, членът на ръководството на парламентарната група Десислав Чуколов и дългогодишния парламентарист г-н Шопов. Напускаме след поредица от действия и решения, които станаха възможни в групата след завръщането на г-н Валери Симеонов в българския парламент. Позорно завръщане след месечни протести, прогонен от изпълнителната власт, той намери място в българския парламент, като че ли тази свещена сграда, е приют за провалени политици\", каза още Явор Нотев. По думите му Валери Симеонов е започнал да следи стриктно за присъствие в залата, като че ли това е най-важната и фундаментална част. \"Струва ми се, че такова поведение не може да бъде търпяно от смислени и отговорни политици. Стана така, че се в групата се оказахме рамо до рамо със стожера, идеолога на ангажимента на Република България да заплати 2 млрд. долара по направление не съответно на нашите цели, намерения, споделени от нашите избиратели. 2 млрд., които отиваха за въоръжение, незнайно къде и как. Непосносимостта на такова поведение, беше очевидно. Изгонването на трима членове на парламентарната група на \"Обединени патриоти\" доведе до намаляването на броя на групата и забележете попадането на групата на четвърто място в българския парламент. Това формално основание, което беше в основата на отчитането на неимоверен успех на обединените български патриоти по време на изборите за парламент, пропадна, беше забравено, безотговорно заличено от решението на парламентарната група в лицето на двете партии - ВМРО и НФСБ\", заяви още Нотев. Той посочи, че като подигравка приема като подигравка предложението на новото ръководство на тази група да останат нейни членове, запазвайки своите позиции в парламентарни комисии.   \r\nДеница КИТАНОВА", "date": "2019.09.04", "title": "Явор Нотев, \"Атака\": Това, което остана от групата \"Обеденени патриоти\" не е формацията, за която гласуваха българските граждани"}
{"url": "http://www.focus-news.net/news/2019/09/04/2695364/yavor-notev-deputatite-ot-ataka-sme-zaedno-tuk-i-sega-stoim-zad-nashiya-lider-i-shte-rabotim-za-osashtestvyavane-na-partiynata-si-programa.html", "text": "Депутатите от \"Атака\" сме заедно тук и сега и стоим зад нашия лидер и ще работим за осъществяване на партийната си програма. Това каза народният представител от ПГ на \"Атака\" Явор Нотев по време на брифинг, предаде репортер на  Агенция \"Фокус\" . \"Тук и сега, ние слагаме едно начало на работа на членовете на ПП \"Атака\"? Партията с най-дългогодишно присъствие в българския парламент, от тези, които членуват в коалицията, което ще следва принципите и идеите на ПП \"Атака\", допълни още той. Нотев посочи,че депутатите от партията остават в българския парламент. На въпрос дали ще подкрепя правителството или остават опозиция, той посочи, че ще реагират съобразно решенията на партията и отношението, което ще формират към конкретни идеи и предложения. \r\nДеница КИТАНОВА", "date": "2019.09.04", "title": "Явор Нотев: Депутатите от \"Атака\" сме заедно тук и сега, стоим зад нашия лидер и ще работим за осъществяване на партийната си програма"}
{"url": "http://www.focus-news.net/news/2019/09/04/2695362/blagoevgrad-220-prestapleniya-sa-registrirani-prez-mesets-avgust-na-teritoriyata-obsluzhvana-ot-oblastna-direktsiya-na-mvr.html", "text": "220 престъпления са регистрирани през месец август на територията, обслужвана от Областна дирекция на МВР – Благоевград. Това каза на брифинг комисар Антон Доклев, временно изпълняващ преназначен в длъжността началник отдел „Охранителна полиция“ при ОДМВР – Благоевград, предаде репортер на  Радио „Фокус“ – Пирин . По думите му спрямо предходния месец юли, когато са били регистрирани 238, се наблюдава намаление в броя на престъпленията. „Разкрити са 62 броя престъпления срещу 69 за месец юли. Процентът на разкриваемост е 28.18 % срещу 28.99 % за месец юли“, каза още комисар Доклев. По видове извършени престъпления през месец август данните на полицията показват, че е бил извършен 1 грабеж, който е бил разкрит, а кражбите са 52 броя, от които 16 са разкрити. „Измамите са 3 броя, от които 1 е разкрит. Престъпленията, свързани с наркотични вещества са 19 броя, от които 5 броя са разкрити. Посегателствата на моторни превозни средства са 3 броя, палежите са 11 броя като от тях няма разкрити престъпления“, поясни комисар Доклев. Той отбеляза, че за отчетния период с най-много разкрити престъпления е РУ – Разлог, което е с 45 % разкриваемост, а на второ място е 1 РУ – Благоевград с 38.46 % разкриваемост. „На трето място е РУ – Петрич с 37.93 % разкриваемост. На четвърто място е 2 РУ – Благоевград с 35.71 % разкриваемост. На пето място е РУ – Сандански с 30.77 % разкриваемост. На шесто място е РУ – Гоце Делчев с 18.06 % разкриваемост. На последно място е РУ – Банско с 11.11 % разкриваемост“, отбеляза комисар Доклев. \r\nЛивия НИНОВА", "date": "2019.09.04", "title": "Благоевград: 220 престъпления са регистрирани през месец август на територията, обслужвана от Областна дирекция на МВР"}
{"url": "http://www.focus-news.net/news/2019/09/04/2695355/strategiya-v-ruini-ili-reaktsiyata-na-britanskata-presa-na-pravitelstveniya-haos-v-london-komentari-v-pechatnite-izdaniya-agentsiya-fokus.html", "text": "Тежкото поражение, което министър-председателят на Обединеното кралство Борис Джонсън претърпя в гласуването в парламента на стратегията на правителството за Брекзит, е основна тема за пресата на Острова.  Джонсън загуби контрол върху ситуацията, а плановете му за извеждане на страната от структурите на Европейския съюз се сринаха – или поне според по-голямата част от печатните издания във Великобритания. Има обаче и изключения. Агенция „Фокус“ представя кратък преглед на коментарите по темата. \r\n \r\nСлед събитията във вторник националният ежедневник  The Guardian  намекна от първа страница за „унижение“. Джонсън загуби мнозинството си в парламента, след като представител на собствената му партия напусна фракцията в знак на протест срещу курса спрямо Брекзит. „Унижение за Джонсън след бунт на торите срещу него“, написа изданието след гласуването в парламента в Лондон.  \r\n \r\nВестник  Independent  също е краен в коментара си: „Премиерът потъна в кризата с Брекзит, след като уволни десетки депутати от торите след  унизителното поражение в катастрофалния за новия  лидер ден“.  \r\n \r\n The Times , от друга страна, бе по-умерен в оценката си, като съобщи сдържано в заглавие: „Джонсън загуби исторически вот“.  \r\n„Стратегията на Джонсън за Брекзит е в руини“, написа на първа страница авторитетното издание  The Financial Times . \r\n \r\nТаблоидът  The Daily Mirror  на свой ред публикува водещ материал под заглавие: „Джонсън загуби контрол“. \r\n \r\nИма обаче и издания, които дават различна оценка - например  The Daily Express . Водещата статия на вестника по темата е озаглавена „Парламентът се предава на ЕС“.  \r\n \r\n Междувременно хаосът около Брекзит навлиза в следващ етап: след гласуването във вторник, парламентът разчисти пътя за приемането на закон, който цели да предотврати излизането на страната от структурите на Европейския съюз на 31 октомври без споразумение. \r\nПредложението ще бъде гласувано в Долната камара в рамките на деня, за да бъде представен за одобрение и в Камарата на лордовете. Съгласно предложения закон премиерът Борис Джонсън ще трябва да поиска отлагане на Брекзит, ако до 19 октомври не бъде ратифицирано споразумение за излизане на страната от ЕС. Джонсън обаче увери, че няма да иска удължаване на срока за Брекзит при „никакви обстоятелства“. Той се надява на нови избори в страната.  \r\n \r\n Тереза Герова", "date": "2019.09.04", "title": "„Стратегия в руини“, или реакцията на британската преса на правителствения хаос в Лондон (Коментари в печатните издания – Агенция „Фокус“)"}
{"url": "http://www.focus-news.net/news/2019/09/04/2695365/valeri-simeonov-nfsb-priemame-reshenieto-na-kolegite-ot-ataka-no-ni-e-nepriyatno-che-obedineni-patrioti-stana-chetvarta-po-golemina-sled-dps.html", "text": "Приемаме решението на колегите от \"Атака\", но ни е неприятно, че \"Обединени патриоти\" стана четвърта по големина след ДПС. Това каза лидерът на НФСБ Валери Симеонов пред журналисти, предаде репортер на  Агенция \"Фокус\" . \"Не е приятно третата по големина парламентарна група да стане четвърта и то след ДПС. За съжаление това беше неизбежно. Не мога да коментирам или да обсъждам решението на нашите колеги. Мисля, че ние постъпихме колегиално като изключихме от групата хората, които не идваха на работа. С останалите четирима колеги работихме добре, след като такова е тяхното решение ние го приемаме. Нямаме право на позиция по този въпрос\", заяви още Симеонов.  \r\nДеница КИТАНОВА", "date": "2019.09.04", "title": "Валери Симеонов, НФСБ: Приемаме решението на колегите от \"Атака\", но ни е неприятно, че \"Обединени патриоти\" стана четвърта по големина след ДПС"}
{"url": "http://www.focus-news.net/news/2019/09/04/2695366/valeri-simeonov-nfsb-ne-sme-narushili-upravlenskata-koalitsionna-struktura.html", "text": "Не сме нарушили управленската коалиционна структура. Това каза лидерът на НФСБ Валери Симеонов пред журналисти, предаде репортер на  Агенция \"Фокус\" .  \r\nТой посочи, че \"Обединени патриоти\" остават като група, като наименование и като коалиционен партньор със своите особености, изисквания и претенции към управлението на държавата.  \r\nВъв връзка с критиките на колегите му от \"Атака\", че той е следял за присъствие в парламента, Симеонов подчерта: \"Ние сме тук, за да защитаваме интересите на нашите избиратели от патриотичния сектор на българското общество. След като са ги избрали, е редно да са в залата. Не мисля, че е редно да ме упрекват за това\", заяви още лидерът на НФСБ.  \r\nДеница КИТАНОВА", "date": "2019.09.04", "title": "Валери Симеонов, НФСБ: Не сме нарушили управленската коалиционна структура"}
{"url": "http://www.focus-news.net/news/2019/09/04/2695367/sport-ashli-barti-shte-se-zavarne-nachelo-v-ranglistata-pri-zhenite.html", "text": "Следващата седмица Ашли Барти ще се завърне на първо място в ранглистата по тенис при жените, след като досегашната номер едно Наоми Осака претърпя загуба в четвъртия кръг на US Open. 23-годишната Барти е сериозен фаворит да завърши 2019-а година под номер едно, което би я направило първата австралийка в историята с подобен успех. \r\nБарти прекара шест седмици начело на класацията, след като спечели третата си титла за сезона в Бирмингам, седмицата преди началото на „Уимбълдън”. \r\nБарти допусна неочаквана загуба от Цян Ван в четвъртия кръг на US Open, но ще продължи силния си сезон с турнирите в Азия. До момента тя е спечелила 42 мача тази година, допускайки осем загуби.", "date": "2019.09.04", "title": "Спорт: Ашли Барти ще се завърне начело в ранглистата при жените"}
{"url": "http://www.focus-news.net/news/2019/09/04/2695368/burgas-katastrofa-s-dvama-postradali-e-stanala-po-patya-aytos-ruen-zatvorena-e-ednata-patna-lenta.html", "text": "Самостоятелна катастрофа е станала по пътя Айтос - Руен. Това съобщи за  Радио \"Фокус\" - Бургас  Цветелина Рандева от ОДМВР - Бургас. 73-годишен водач загубва управление на автомобила и самостоятелно катастрофира и се блъска в крайпътен насип, от което колата се завърта и пада в средата на пътното платно. Той, заедно с със съпругата му - 71-годишна, са откарани за лечение в бургаска болница. Затворена е едната пътна лента. \r\nМария ПОПЧЕВА", "date": "2019.09.04", "title": "Бургас: Катастрофа с двама пострадали е станала по пътя Айтос - Руен, затворена е едната пътна лента"}
{"url": "http://www.focus-news.net/news/2019/09/04/2695369/smolyan-68-kub-m-skladirani-darva-za-ogrev-sa-otkradnati-ot-sechishta-kray-smilyan-i-smolyan.html", "text": "68 куб. м складирани дърва за огрев са откраднати от сечища край Смилян и Смолян. Това съобщиха от пресцентъра на  ОДМВР – Смолян . На 03 септември т.г. в РУ – Смолян е получен устен сигнал от лесовъд на частна фирма, който съобщава, че за времето от 01 септември т. г. до 3 септември от сечище, експлоатирано фирмата и находещо се в отдел 149, подотдел „п“ по ГСП на ТП ДГС-Смилян и отдел 160, подотдел „с“ по ГСП на ТП ДГС - Смолян – горска територия, частна собственост, са отнети складирани на три временни склада 17 куб. м дърва за огрев от вида бял бор и смърч и 51 куб. м дърва за огрев от вида бук. Местопроизшествието е посетено от дежурна оперативна група при РУ и ОДМВР - Смолян. Извършен е оглед и е образувано досъдебно производство.", "date": "2019.09.04", "title": "Смолян: 68 куб. м складирани дърва за огрев са откраднати от сечища край Смилян и Смолян"}
{"url": "http://www.focus-news.net/news/2019/09/04/2695358/maya-manolova-nyama-kak-da-se-otkazha-ot-bitkata-s-organiziranata-alchnost-i-nyama-da-se-otkazha-da-otstoyavam-pravata-na-balgarskite-grazhdani.html", "text": "Няма как да се откажа от битката с организираната алчност и няма да се откажа да отстоявам правата на българските граждани. Това каза Мая Манолова в зала 10 на НДК, където обяви причините да се кандидатира за кмет на София, предаде репортер на  Агенция „Фокус\" . „В момента София няма кмет, а изпълнителен директор. София е моделът за властта в държавата и всички знаем, че има формална власт в града, а нещата ги решава друг. Затова смятам да разрушим тази стена на властта тухла по тухла. И ще започнем от столицата. Повече от една година каузите ни боксуват, а институцията е наказана заради високото доверие на гражданите и заради зависимостите на властта от финансови интереси”, заяви Манолова. Тя добави, че не може да бъде посредник между две страни, от които отсъства властта.  \r\nЗорница КОСТАДИНОВА", "date": "2019.09.04", "title": "Мая Манолова: Няма как да се откажа от битката с организираната алчност и няма да се откажа да отстоявам правата на българските граждани"}
{"url": "http://www.focus-news.net/news/2019/09/04/2695370/kmetat-lyubomir-hristov-shte-vrachi-pechata-na-obshtinska-izbiratelna-komisiya-shumen.html", "text": "В 17.30 часа в зала 304 на Общината кметът Любомир Христов ще връчи печата на Общинската избирателна комисия. Това съобщиха от  Община Шумен . Веднага след това ще се проведе и първото заседание на ОИК.", "date": "2019.09.04", "title": "Кметът Любомир Христов ще връчи печата на Общинска избирателна комисия - Шумен"}
{"url": "http://www.focus-news.net/news/2019/09/04/2695375/silistra-politsiyata-v-dulovo-razsledva-protivozakonno-prichinena-smart-na-kuche.html", "text": "Полицията разследва противозаконно причинена смърт на куче. Това съобщиха от  ОД на МВР- Силистра . Трупът на домашното животно бил открит от стопаните му вчера следобед на улицата пред дома им в Дулово. След подаден сигнал дежурна оперативна група е посетила адреса и е извършила оглед. Назначена е съдебна ветеринарномедицинска експертиза. Случаят се изяснява,  образувано е досъдебно производство.", "date": "2019.09.04", "title": "Силистра: Полицията в Дулово разследва противозаконно причинена смърт на куче"}
{"url": "http://www.focus-news.net/news/2019/09/04/2695371/plovdiv-istoricheskiyat-muzey-shte-raboti-s-bezplaten-vhod-na-6-ti-septemvri-denya-na-saedinenieto-na-balgariya.html", "text": "Историческият музей в Пловдив ще работи с безплатен вход на 6-ти септември – Деня на Съединението на България. Това съобщиха за  Радио „Фокус“ – Пловдив  от музея. В празничния ден културната институция ще приема посетители в две от своите експозиции. Експозиция „Съединение на България от 1885 г.” на пл. „Съединение” ще приема посетители от 9.00 до 16.00 часа с безплатен вход. Освен постоянната експозиция, гостите на музея ще могат да разгледат и изложбата „Пловдив в културната история на България”. След 16.00 часа достъпът до площад „Съединение” ще бъде ограничен във връзка с официалните чествания, които традиционно започват след 19.00 часа. Експозиция „Българско Възраждане” на ул. „Цанко Лавренов” в Старинен Пловдив ще приема посетители от 9.30 до 17.30 часа с безплатен вход. \r\nВ празничния ден Регионален исторически музей – Пловдив ще представи на своите гости новите работни тетрадки, семейни гидове, книжки за оцветяване и карти за игра, които предоставят прекрасна възможност за самостоятелна разходка из експозициите и интерпретиране на музейните експонати. В зала „Съединение” ще бъде демонстрирано киоск устройство, в което посетителите ще могат да намерят повече информация за личностите, работили за и осъществили Съединението през 1885 г. Пак там ще бъде прожектирано и кратко видео, посветено на експозиция „Съединение на България от 1885 г.”, заснето от музейните специалисти и създадено за разпространение в интернет. Всички тези дейности са финансирани от Министерството на културата на Република България по проект „Музей-учител-ученик”. \r\nЕкспозиция „Българско Възраждане” ще работи и през уикенда с нормалното си работно време. През събота и неделя експозиция „Съединение на България от 1885 г.”, къща музей „Христо Г. Данов” и Музеен център за съвременна история с гостуващата изложба „Еврика” на детски научен център „Музейко” няма да бъдат отворени за посетители.", "date": "2019.09.04", "title": "Пловдив: Историческият музей  ще работи с безплатен вход на 6-ти септември – Деня на Съединението на България"}
{"url": "http://www.focus-news.net/news/2019/09/04/2695374/varna-chasti-ot-grada-i-provadiya-ostavat-bez-vodopodavane.html", "text": "Части от един варненски квартал и адреси в Провадия ще бъдат без водоподаване днес поради възникнали аварии. Това съобщиха от ВиК дружеството в морския град за  Радио „Фокус“ – Варна . До около 15.00 часа вода няма да има в част от ниска зона на квартал „Виница“. Нарушения във водоподаването ще има и в Провадия, в карето от Църквата до градинката на Автогарата и от ул.“Дунав“ и ‘Цар Освободител“до ул.“Скобелев“. \r\nДиана СТОЕВА", "date": "2019.09.04", "title": "Варна: Части от града и Провадия остават без водоподаване"}
{"url": "http://www.focus-news.net/news/2019/09/04/2695363/maya-manolova-votat-e-nay-silnoto-orazhie-na-demokratsiyata-obrashtam-se-kam-vseki-zhitel-na-stolitsata-da-glasuva.html", "text": "Вотът е най-силното оръжие на демокрацията, обръщам се към всеки жител на столицата да гласува. Нека да гласуваме и заедно да променим нещата в столицата и в България. Това каза омбудсманът Мая Манолова в зала 10 на НДК, където обяви причините да се кандидатира за кмет на София, предаде репортер на  Агенция „Фокус\" . „Ако остана на поста омбудсман, институцията на обществен защитник би се превърнала в обикновено бюро „жалби“, каза Манолова. По думите ѝ тя не може да допусне това. Манолова допълни, че се кандидатира за кмет на столицата, защото не я е страх от нещата, които ще се излеят срещу нея. Според нея от момента, в който се е заговорило за нейната кандидатура, са започнали манипулациите. „Те ме преследват от сутрин до вечер, но така поръчителят показва истинското си лице”, каза още тя. Манолова допълни, че в София ГЕРБ са установили модел, според който управляващите защитават други интереси, но не и тези на гражданите. \r\n„София не е лява, нито дясна – днес тя е обвита в корупция и смятам на това да сложа край“, посочи тя. По думите ѝ София е презастроена и в нея придвижването е трудно. „Аз работих до днес като защитник на хората, от днес ви предлагам да защитя София от кражбите, мръсния въздух, самодоволството, презастрояването, задръстванията. После София може да защити цяла България“, заяви тя. „София е ограбвана, несигурна и обвита от пипалата на корупцията. Само акулите се чувстват в свои води, затова виждаме и техните перки по центъра на града ни. Вина имат всички партийни централи, които участват в разграбването на града със своето мълчание. Но основната вина я носи партия ГЕРБ, която управлява в схеми столицата вече 14 години”, заяви Манолова. \r\n„Обръщам се към всеки един жител на столицата да гласува. Вотът е най-силното оръжие на демокрацията и единственото, пред което режимът на ГЕРБ изпада в паника. Само чрез вота можем да отвоюваме София обратно”, каза тя. \r\nЗорница КОСТАДИНОВА", "date": "2019.09.04", "title": "Мая Манолова: Вотът е най-силното оръжие на демокрацията, обръщам се към всеки жител на столицата да гласува"}
{"url": "http://www.focus-news.net/news/2019/09/04/2695376/dobrich-68-godishna-godishna-zhena-e-postradala-pri-katastrofa-v-grad-balchik.html", "text": "68-годишна годишна жена е пострадала при катастрофа в град Балчик. Това съобщиха от  ОДМВР  – Добрич . Сигналът е получен на 3 септември. Съобщено е за възникнало ПТП с пострадал в град Балчик. Установено е, че водач на лек автомобил „Фолксваген” не спазва пътен знак „Б2” и блъска странично лек автомобил „Опел” с добричка регистрация. Вследствие на инцидента е пострадала возещата се в лек автомобил „Опел” жена на 68-години, която е прегледана от екип на ЦСМП и освободена за домашно лечение. ПТП е обслужено по административен ред.", "date": "2019.09.04", "title": "Добрич: 68-годишна годишна жена е пострадала при катастрофа в град Балчик"}
{"url": "http://www.focus-news.net/news/2019/09/04/2695380/shumen-tarzhestveno-chestvane-po-povod-6-septemvri-den-na-saedinenieto-se-organizira-v-grada.html", "text": "Тържествено честване по повод 6 септември – Ден на съединението на Княжество България и Източна Румелия организират Община Шумен и Командването на шуменския военен гарнизон. Това съобщиха от  Община Шумен . В 10.00 часа пред паметника на загиналите във войните шуменци на пл. „Кристал“ ще бъдат положени венци и цветя в знак на признателност. В 11.00 часа пред паметната плоча в местността „Марашка кория“ в село Мараш също ще бъдат поднесени венци и цветя. В церемонията ще се включат кметът Любомир Христов, представители на общинската и областната администрация, общински съветници, политически, просветни, обществени организации и граждани.", "date": "2019.09.04", "title": "Шумен: Тържествено честване по повод 6 септември - Ден на съединението се организира в града"}
{"url": "http://www.focus-news.net/news/2019/09/04/2695377/bsp-prizova-pravitelstvoto-da-spre-s-improvizatsiite-vav-vanshnata-politika-na-balgariya.html", "text": "БСП призова правителството да спре с импровизациите във външната политика на България. Позицията на партията изрази народният представител от ПГ на \"БСП за България\" Кристиан Вигенин пред журналисти, предаде репортер на  Агенция \"Фокус\" . От БСП призоваха да се води една балансирана политика и да не се прави отстъпление от националните приоритети на България.  \r\nВигенин определи изказването на премиера Бойко Борисов за Шенген като непремерено. \"България има нужда от присъединяването в Шенген. Искам да кажа на стотиците хиляди български граждани, които висяха на опашки по българо-гръцката граница през това лято, че ако България беше в Шенген, нямаше да има гранична проверка на границата между България и Гърция. Това само по себе си е основание да считаме, че подобни изявления на Борисов, а чрез него и на българското правителство са в противоречие на интересите на българските граждани\", заяви още Вигенин.  \r\nТой изрази притеснение и по друг въпрос. \"Неочаквано ненужната, бихме казали агресивната позиция на Министерство на външните работи във връзка с една инициатива на посолството на Руската федерация. Министерството на Външните работи чрез тази позиция всъщност постави под въпрос, да не кажем, че отрича ролята на Русия в победата над нацизма във Втората световна война. Съчетано с факта, че нито правителството, нито Министерство на външните работи по някакъв начин си направиха труда да отбележат началото на Втората световна война преди три дни, ни кара да си задаваме определени въпроси. В каква насока на политиката се води и  това не означава ли по някакъв начин оправдаване на престъпленията на нацизма\", допълни още Вигенин. Депутатът от БСП заяви, че това изявление на Външното министерство е в противоречие с друг приоритет на България, демонстриран в предшините  месеци и от правителството, по отношение на нормализирането на отношения с Руската федерация. Според  него това може да доведе до усложняване на реализацията на големите енергийни проекти.  \r\nДеница КИТАНОВА", "date": "2019.09.04", "title": "БСП призова правителството да спре с импровизациите във външната политика на България"}
{"url": "http://www.focus-news.net/news/2019/09/04/2695379/sds-se-registrira-za-uchastie-v-mestnite-izbori-na-27-oktomvri.html", "text": "СДС се регистрира за участие в местните избори на 27 октомври, предаде репортер на  Агенция „Фокус“ . Необходимите документи бях внесени от лидера на СДС Румен Христов, Виктор Гусев – член на Националния съвет на партията, както и други представители на СДС.  \r\nТеодора ПАВЛОВА", "date": "2019.09.04", "title": "СДС се регистрира за участие в местните избори на 27 октомври"}
{"url": "http://www.focus-news.net/news/2019/09/04/2695381/blagoevgrad-1-chovek-e-zaginal-a-46-sa-bili-raneni-pri-36-patnotransportni-proizshestviya-vazniknali-v-oblastta-prez-mesets-avgust.html", "text": "1 човек е загинал, а 46 са били ранени при 36 пътнотранспортни произшествия, възникнали в Област Благоевград през месец август. Това каза на брифинг комисар Антон Доклев, временно изпълняващ преназначен в длъжността началник отдел „Охранителна полиция“ при ОДМВР – Благоевград, предаде репортер на  Радио „Фокус“ – Пирин . По думите му, те са с 16 броя повече, в сравнение с месец юли. Комисар Доклев добави, че при тях са били ранени 46 души, което е с 11 повече спрямо предходния месец. „За съжаление през месец август имаме 1 загинал при катастрофа, а за месец юли нямаме починали хора при пътнотранспортни произшествия“, каза още комисар Доклев. Той отбеляза, че за допуснати нарушения по Закона за движение по пътищата и Кодекса на застраховането са съставени 849 акта, 2 322 фиша и 1 107 електронни фиша. Комисар Доклев добави, че тъй като в дните 5, 6, 7 и 8 септември се очаква по-интензивен трафик, то Областна дирекция на МВР – Благоевград е създала необходимата организация за справяне с него. \r\nЛивия НИНОВА", "date": "2019.09.04", "title": "Благоевград: 1 човек е загинал, а 46 са били ранени при 36 пътнотранспортни произшествия, възникнали в Областта  през месец август"}
{"url": "http://www.focus-news.net/news/2019/09/04/2695372/tass-iran-shte-se-varne-kam-spazvaneto-na-yadrenoto-sporazumenie-ako-poluchi-zaem-ot-15-miliarda-dolara.html", "text": "Иранският заместник-министър на външните работи Абас Арагчи заяви, че Техеран ще се върне към пълно спазване на Всеобхватния съвместен план за действие по споразумението за ядрената програма на страната, при условие, че получи за заем от 15 милиарда долара, предава  TACC . \r\n„От наша гледна точка връщането към пълно изпълнение на ядрената сделка зависи от това дали ще получим [заем от 15 милиарда долара] за четири месеца. В противен случай ще продължим да намаляваме задълженията [по ядреното споразумение]\", подчерта Арагчи.  \r\nСпоред него позицията на Иран е, че „Европа трябва да закупи ирански петрол или да предостави на Техеран еквивалент под формата на кредитна линия, която ще бъде гарантирана с доставки на петрол, което всъщност означава предварителна продажба на петрол“. „По този начин, ако Иран постигне споразумение, в рамките на четири месеца той или ще продаде своите запаси от петрол, или ще ги даде на кредит\", подчерта заместник-министърът на външните работи. \r\nТой изрази съмнение, че „европейците ще имат време да предприемат конструктивни стъпки преди 5 септември\". Следователно „трябва да се очаква нов етап за намаляване на задълженията на Техеран по ядрената сделка. След като получи заем от 15 милиарда долара, Иран е готов да продължи преговорите с групата 4+1 (Русия, Великобритания, Германия, Китай и Франция), но различията в диалога остават\", добави Арагчи. \r\n \r\n Тереза Герова", "date": "2019.09.04", "title": "ТАСС: Иран ще се върне към спазването на ядреното споразумение, ако получи заем от 15 милиарда долара"}
{"url": "http://www.focus-news.net/news/2019/09/04/2695382/shumen-mazhka-chanta-s-nad-3200-lv-e-otkradnata-ot-kashta-na-ul-maritsa.html", "text": "На 3 септември в РУ Шумен е получено съобщение от 51-годишен мъж, че за времето от 23:00 часа на 2 септември  до  00:30 часа на 3 септември от къщата му  на ул. „Марица“ в град Шумен е извършена кражба на мъжка чанта със сумата от 3225 лева, оставени без надзор върху стол в едно от помещенията. Това съобщиха от  ОД на МВР- Шумен . Започнато е досъдебно производство. По случая работят служители на РУ Шумен.", "date": "2019.09.04", "title": "Шумен: Мъжка чанта с над 3200 лв. е открадната от къща на ул. „Марица“"}
{"url": "http://www.focus-news.net/news/2019/09/04/2695378/reuters-liderat-na-dvizhenie-pet-zvezdi-obyavi-preskonferentsiya-sled-glasuvaneto-za-novoto-pravitelstvo.html", "text": "Председателят на Движение „Пет звезди“ Луиджи ди Майо ще даде пресконференция в следобедните часове на деня, предава  Reuters , като се позовава на говорител на партията.  \r\nОчаква се лидерът на движението да говори за резултатите от гласуването на членовете на партията за новото правителство с лявоцентристката Демократическа партия. \r\n \r\n Тереза Герова", "date": "2019.09.04", "title": "Reuters: Лидерът на Движение „Пет звезди“ обяви пресконференция след гласуването за новото правителство"}
{"url": "http://www.focus-news.net/news/2019/09/04/2695385/dobrich-beseda-na-rumanski-ezik-s-ekskurzovod-e-nova-usluga-koyato-predlaga-dki-dvoretsa.html", "text": "Беседа на румънски език с екскурзовод е нова услуга, която предлага това лято Държавният културен институт – Културен център (ДКИ-КЦ) „Двореца“ в Балчик. Това съобщи директорът на Културния център Жени Михайлова, предаде кореспондентът на  Радио „Фокус” – Варна . Освен традиционния електронен екскурзовод от тази година Културният център предлага и беседи на чешки език, допълни Жени Михайлова. За поредна година в Архитектурно-парковия комплекс през летните месеци работят като доброволци ученици от Чехия. Те участват в организирането на културни събития. Обменът е по проект в рамките на програма „Еразъм +“. През следващата седмица Културният център край морето ще бъде домакин на голям международен фестивал за театрално изкуство „Виа Понтика“. Форумът е традиционен и събира млади хора от различни страни. В края на месеца етно джаз фестивалът „без граници“ в рамките на Европейската година на езиците ще представи на публиката хинди културата, грузинска и шаманска музика. На 22 септември „Двореца“ ще представи концерт на изпълнители от Финландия, Индия и Румъния.  \r\nЖулиета НИКОЛОВА", "date": "2019.09.04", "title": "Добрич: Беседа на румънски език с екскурзовод е нова услуга, която предлага ДКИ „Двореца“"}
{"url": "http://www.focus-news.net/news/2019/09/04/2695384/liderat-na-sds-rumen-hristov-ochakva-ni-trudna-predizborna-kampaniya-za-mestnite-izbori.html", "text": "Очаква ни трудна предизборна кампания за местните избори. Това каза лидерът на ПП СДС Румен Христов, след като партията му се регистрира успешно за местните избори и без забележки с обработени общо 7758 подписа в ЦИК, предаде репортер на  Агенция „Фокус“ . Христов посочи пред журналисти, че се надява на успешна кампания и уточни, че общото събрани подписа за регистрацията на СДС са 9 000, но не всички са били обработени. Лидерът на СДС изказа опасенията си относно предстоящата кампания. „Надявам се че както ГЕРБ, така и СДС като представители на десницата ще успеят да задържат позициите, които имат предвид на това, че за мен и за моите колеги от СДС дясното управление за България е по-доброто управление, включително и за местната власт, включително и в общините“, заяви Христов. Той аргументира коментара си за очакваната от него трудна предизборна кампания: „Очаквам да е такава от гледна точка на претенциите и заявките на левицата, която претендира да бъде основна опозиционна сила или претендира да бъде алтернатива. Вие знаете, че те имат дълъг опит по отношение на кампанията, която водят“, коментира Христов. Лидерът на СДС припомни случая с партийната книжка на Стефан Софиянски и сподели, че очаква подобни удари под кръста. „Въпреки това, това няма да ни спре и уплаши. Ние ще развием позитивна кампания, насочена към хората, за които се избират кметове и общински съветници и за техния по-добър живот“, каза още Христов.  \r\nТеодора ПАВЛОВА", "date": "2019.09.04", "title": "Лидерът на СДС Румен Христов: Очаква ни трудна предизборна кампания за местните избори"}
{"url": "http://www.focus-news.net/news/2019/09/04/2695383/dobrich-turisti-ot-aziya-i-skandinavieto-poseshtavat-tova-lyato-dki-dvoretsa.html", "text": "Туристи от Азия и Скандинавието посещават това лято Държавния културен институт – Културен център (ДКИ-КЦ) „Двореца“ в Балчик. Това съобщи директорът на Културния център Жени Михайлова, предаде кореспондентът на  Радио „Фокус” – Варна . За първи път сред посетителите на Архитектурно-парковия комплекс са японци, китайци и корейци. Регистрирано е за поредна година увеличение на посещенията на туристи от Румъния (около 5%), от Полша (2%) и Чехия (3%). Около 261 000 туристи е общият брой посетили „Двореца“ през миналата година. Ръководството на Културния център се надява до края на тазгодишния сезон да привлече нова публика с провеждането на разнообразни фестивали и други културни форуми. „Още не сме приключили този сезон, но се надявам да достигнем успехите на миналогодишния. Няма да крия, че беше по-слаб, но затова пък имаше много допълнителни услуги, които предложихме на нашите гости. Надявам се с това да компенсираме разликата на туристопотока, който беше през тази година. Имаме нови моменти – туристи от нови дестинации“, каза Жени Михайлова. В момента ДКИ – КЦ „Двореца“ е домакин на „Мюзик кампус – Балчик“ – майсторски класове и концерти. Предстои от 21 до 23 септември да се проведе етно джаз фестивала „Без граници“. Подобни събития привличат публика със специфични интереси, подчерта Жени Михайлова.  \r\nЖулиета НИКОЛОВА", "date": "2019.09.04", "title": "Добрич: Туристи от Азия и Скандинавието посещават това лято ДКИ „Двореца“"}
{"url": "http://www.focus-news.net/news/2019/09/04/2695373/maya-manolova-stolichani-mogat-i-tryabva-da-uchastvat-v-upravlenieto-na-grada-si.html", "text": "Столичани могат и трябва да участват в управлението на града си. Това каза Мая Манолова в НДК, където обяви причините да се кандидатира за кмет на София, предаде репортер на  Агенция „Фокус\" . Манолова „Софиянци ще имат достъп до всякаква информация. Общината ще стане изцяло електронна, ще се управлява прозрачно и при все по-пряка демокрация. Ще се управлява от едно гише и гражданите ще го „носят“ в джоба си. Столичани ще участват в управлението – чрез обществени съвети. Чрез истински, а не формални обществени обсъждания. Чрез електронни референдуми по всяка важна тема. Представям си София зелена, но зелена не само в ПР акции, а зелен град“, обясни Манолова. По думите ѝ проблемите са безкрайно много, но всички те имат решение. „За да се разплете възгледът на проблемите, трябва да го отсечем“, добави тя.  \r\nМанолова посочи, че ще работи за осветляване на общинските разходи чрез въвеждането на електронни търгове и обществени поръчки, както и отворен достъпа на граждани до заседанията на Столичния съвет. \r\n„Представям си София зелена като градина, каквато е била замислена преди един век. С незастроени и ремонтирани междублокови пространства, с детски и спортни площадки. С чист въздух не само лятото, но и зимните месеци. София без горене на отпадъци и с лесен достъп до Витоша”, каза още тя. \r\nПо думите ѝ сред приоритетите ѝ ще бъдат изграждането на нови паркове, градският транспорт и незамърсяващи превозни средства. „Ще работя за София на общностите и София без периферия, за да се спре практиката инвестициите да отиват в центъра, а кварталите да тънат в дупки”, заяви Манолова. \r\nЗорница КОСТАДИНОВА", "date": "2019.09.04", "title": "Мая Манолова: Столичани могат и трябва да участват в управлението на града си"}
{"url": "http://www.focus-news.net/news/2019/09/04/2695387/veliko-tarnovo-63-godishen-mazh-ot-dzhulyunitsa-zaplashi-s-ubiystvo-sluzhiteli-na-energorazpredlitelno-druzhestvo.html", "text": "Служители на полицейското управление в Горна Оряховица задържаха 63-годишен мъж от село Джулюница, заканил се с убийство на работници от енергоразпределително дружество. Това съобщават от пресцентъра на  Областна дирекция на МВР – Велико Търново . Вчера двамата електромонтьори били изпратени на адрес в населеното място за прекъсване на електрозахранването на абонат. Докато изпълнявали служебните си задължения се появил обитателят на имота и ги помолил да не спират тока. След като разбрал, че няма как двамата да не изпълнят задълженията си, взел нож от дома си и ги заплашил с убийство. След намесата на полицията 63-годишният мъж е бил задържан и отведен в полицейското управление. Той е криминално проявен и осъждан. По случая е започнато досъдебно производство.", "date": "2019.09.04", "title": "Велико Търново: 63-годишен мъж от Джулюница заплаши с убийство служители на енергоразпредлително дружество"}
{"url": "http://www.focus-news.net/news/2019/09/04/2695388/kyustendil-zaradi-prodalzhitelnoto-zasushavane-se-namalyava-nalyaganeto-na-vodata-v-nyakoi-kvartali-na-grada.html", "text": "Заради продължителното засушаване се намалява налягането на водата в някои квартали на Кюстендил. Това съобщиха за  Радио „Фокус” – Кюстендил  от дружеството „Кюстендилска вода”. Мярката се предприема заради намаления дебит на водоизточниците и продължилото засушаване, както и повишеното потребление на вода. С намалено налягане са жилищните квартали „Могилата”, „Запад” долна част, както и булевард „Македония“, бл.51, 52, 53. Периодът на мярката е от 12.30 часа до 17.30 часа, както и от 22.00 часа до 05.30 часа. Жителите на кварталите „Румяна войвода”, „Колуша”, „Запад” горна част, ще бъдат с понижено налягане за периода от 23.00 часа до 05.00 часа, а квартал „Изток” и централна градска част ще имат по-ниско налягане на водата от 10.00 часа до 17.30 часа, както и от 22.00 часа до 05.30 часа. \r\nВенцеслав ИЛЧЕВ", "date": "2019.09.04", "title": "Кюстендил: Заради продължителното засушаване се намалява налягането на водата в някои квартали на града"}
{"url": "http://www.focus-news.net/news/2019/09/04/2695393/sliven-oblastniyat-upravitel-chavdar-bozhurski-se-sreshtna-s-ministara-na-truda-i-sotsialnata-politika-biser-petkov.html", "text": "Министърът на труда и социалната политика Бисер Петков се срещна с ръководителите на структурите в Сливен, подчинени на ведомството му. Това съобщиха от пресцентъра на  Областна администрация . Домакин на срещата бе областният управител Чавдар Божурски. В нея взе участие и изп. директор на ИА „Главна инспекция по труда” инж. Румяна Михайлова. „Искам да чуя какви са резултатите от текущата ви работа, какви проблеми и предложения имате, защото всички сте хора с много опит, какво е настроението и духа на колегите”, заяви министърът. Директорът на РДСП Тотка Костова информира за хода на текущите кампании. Към момента 7 943 души в областта са кандидатствали за целево подпомагане за отопление. Обхватът на подкрепата е увеличен, а размерът на месечната помощ е завишен на 93, 18 лева.  898 са подадените заявления за еднократна помощ за децата, които за първи път ще започнат първи клас.  По механизма за лична помощ са издадени 259 направления, очакват се данни за сключените договори. По новата програма за достъпна жилищна среда са постъпили 3 молби за последните два дни. Лицата с увреждания в областта са 14 084, като 13 978 от тях са с месечна подкрепа. Дискутирани бяха част от основните проблеми в социалната сфера в областта: бягството на родилки и изоставянето на новородените им деца без съгласие за осиновяване и регистрираните близо 400 малолетни майки. От тази есен Дирекцията „Инспекция по труда” е включена в изпълнението на механизма за връщането и задържането на децата и учениците в образованието, съобщи директорката Ирена Иванова. До момента са установени три случая на работа на непълнолетни като пастири, за които са уведомени институциите, включително и РИО. Инспекцията е изпратила писма до всички работодатели с над 50 наети лица във връзка с влизането в сила на Закона за хората с трайни увреждания. Прз септември ще се проведе и разяснителна кампания на място. Броят на еднодневните трудови договори в областта расте, отбеляза Иванова. Но работниците все още не желаят да сключват такива, част от лицата нямат лични карти, поради което инспекторите разчитат на доброто сътрудничество с ОД на МВР за установяване на самоличността им. Редовно се проследява дали са осигурени подходящи условия за труд на лица с ТЕЛК-ови решения. Констатирани са два случая, в които лицата не са представили решенията пред работодателите. Всички сливенски фирми, които работят по програмата за саниране, са сключили трудови договори с работниците. Нарушения са открити в една фирма, регистрирана в столицата. Няма завишаване на травматизма в предприятията, каза още Иванова. Румяна Михайлова отбеляза, че трудовите инспектори от Сливен имат съществен принос за ефективността на проверките по Черноморието, в чието извършване са били включени. Тихомира Димитрова, директор на Дирекция „Бюро по труда”, посочи, че от края на 2017 г. в страната се забелязва тенденция за намаляване на регистрираните лица. В края на август регистрираните в Сливен са 3 560 души. Толкова ниска цифра се отчита за първи път от създаването на Бюрото по труда. Това може да се приеме като добър резултат, но проблемът идва от това, че 70 на сто от безработните са без образование и квалификация. Работата с тях е много трудна и трудно могат да бъдат устроени на работа, отбеляза Димитрова. Част от безработните са в селата, където липсват работодатели с възможности да наемат повече хора. В това отношение положителен резултат дава съвместната работа с община Сливен за назначаване на безработни, по различни програми и проекти, към кметствата в малките населени места. През август в Кермен е открито мобилно бюро по труда, предстои да бъде създадено такова и в с.Стара река. Най-много  лица през изминалите години са били наети по проекта за учение и заетост на хора с увреждания и по схемата за младежка заетост. Общо бе мнението, изразено от ръководителите на социалните структури, че работата в системата е затруднена заради текучеството на кадри, най-вече към сферата на образованието заради по-доброто заплащане.Министър Петков и областният управител Божурски дискутираха с участниците в срещата поставените въпроси, включително и конкретни казуси, и изказаха благодарност на служителите за труда им. Министърът изрази очаквания, че в социалната сфера увеличението на възнагражденията ще е малко по-високо от заявените 10 процента общо за държавния сектор.", "date": "2019.09.04", "title": "Сливен: Областният управител Чавдар Божурски се срещна с Министъра на труда и социалната политика Бисер Петков"}
{"url": "http://www.focus-news.net/news/2019/09/04/2695395/emil-yanev-pchelarsko-sdruzhenie-burgas-nyama-kak-da-se-stigne-do-masovo-unishtozhavane-na-pchelite-zaradi-bolestta-amerikanski-gnilets.html", "text": "Няма как да се стигне до масово унищожаване на пчелите заради болестта американски гнилец. Това каза за  Радио „Фокус“ – Бургас  Емил Янев, член на управителния съвет на „Пчеларско сдружение- Бургас“ по повод открития американски гнилец по пчелни кошери във Врачанско. „По принцип това не е заразно заболяване и не е като африканската чума по свинете. Няма как пчеларството в България да бъде затрито от тази болест, а по скоро би могло да бъде затрито от малкия кошерен бръмбар, който го има в Италия, но за наше щастие той не вирее на нашите ширини, защото не издържа на студ“, поясни Янев. По думите му това е болест, която се пренася само и единствено, ако пчеларят не е внимателен, не я открие навреме или пренася заразени рамки от един кошер в друг. „При откриване на болестта американски гнилец, пчелното семейство се умъртвява и кошерът се изгаря. Американски гнилец има във всеки един пчелин в България, но той не се проявява във всеки кошер. Когато има добра хигиена в пчелина, кошерите се третират и рамките се подменят, американският гнилец не се проявява“, уточни Емил Янев. По думите му, ако някой пчелар си изостави пчелина и не го поглежда и някое семейство е заболяло, пашата пресъхва, тоест няма откъде да взимат нужната им храна, така те тръгват да дебнат и обикновено разграбват по-слабите кошери. „Влизайки да разграбват запасите на даденото семейство, по този начин те се заразяват и пренасят заразата в техните си кошери, като това е един от начините на разпространение на болестта“, добави Янев. Той заяви, че няма поводи за сериозни притеснения заради американския гнилец.", "date": "2019.09.04", "title": "Емил Янев, „Пчеларско сдружение- Бургас“: Няма как да се стигне до масово унищожаване на пчелите заради болестта американски гнилец"}
{"url": "http://www.focus-news.net/news/2019/09/04/2695391/pazardzhik-folkloren-kontsert-shte-se-provede-v-denya-na-saedinenieto-v-gr-septemvri.html", "text": "Фолклорен концерт с участието на детска танцова група “Пламъче” от  с. Семчиново, фолклорна група “Мераклии” и фолклорен танцов ансамбъл “Загоровче” ще се проведе на 6 септември, съобщиха от  Младежкия дом  в Септември. Участие в събитието ще вземат специални гости от КУД “Гоце Маркоски” – Македония и КУД “Гружа” – Сърбия. На сцената срещу Техникума публиката ще може да се докосне до културното наследство на три балкански държави – България, Македония и Сърбия. Откриването е в 21.00 часа.", "date": "2019.09.04", "title": "Пазарджик: Фолклорен концерт ще се проведе в Деня на Съединението в гр. Септември"}
{"url": "http://www.focus-news.net/news/2019/09/04/2695394/pernik-v-grada-shte-se-provede-preskonferentsiya-s-direktora-na-vik-inzh-ivan-vitanov.html", "text": "От 15.00 часа в кабинета на директора на ВиК инж. Иван Витанов ще се проведе пресконференция. Това съобщиха от  Областна администрация - Перник .", "date": "2019.09.04", "title": "Перник: В града ще се проведе пресконференция с директора на ВиК инж. Иван Витанов"}
{"url": "http://www.focus-news.net/news/2019/09/04/2695390/deputatite-prieha-promeni-v-zakona-za-elektronnite-saobshteniya-na-parvo-chetene.html", "text": "Депутатите приеха промени в Закона за електронните съобщения, предаде репортер на  Агенция \"Фокус\" . Промените бяха приети на първо четене. Те са внесени от Министерски съвет и са изготвени в изпълнение на ангажиментите на Република България като държава - членка на Европейския съюз, за въвеждане на мерки за привеждане на българското законодателство в съответствие с изискванията на европейски регламент. Промените са свързани с влезлите в сила от 15 май 2019 г. нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС.  Със законопроекта се цели своевременно в националното законодателство да се въведе система от ефективни, пропорционални и възпиращи санкции за нарушаването на тези правила.  \r\nДеница КИТАНОВА", "date": "2019.09.04", "title": "Депутатите приеха промени в Закона за електронните съобщения на първо четене"}
{"url": "http://www.focus-news.net/news/2019/09/04/2695392/inzh-vasiliy-marinkovski-yuzdp-nastoyashtata-kampaniyata-po-snabdyavane-na-domakinstvata-s-darva-za-ogrev-v-oblast-blagoevgrad-generira-mnogo-golyam-interes.html", "text": "Настоящата кампанията по снабдяване на домакинствата с дърва за огрев в Област Благоевград, но и като цяло на територията на Югозападно държавно предприятие генерира много голям интерес. Това каза за  Радио „Фокус“ – Пирин  инж. Василий Маринковски, началник отдел в предприятието. По думите му идеята и целта, която си е било  поставило ръководството на Югозападно държавно предприятие – снабдяване на населението с дърва, от кампания, която се провеждаше в периода между месеците септември – декември, да стане целогодишно дава своя резултат. Той добави, че няколко са вариантите, по които човек може да се сдобие с дърва за огрев. „Първият е така нареченият отдаване дърва на корен. Това означава, че ние посочваме определен маркиран участък в гората, които той сам може да си добие, като за тях се заплаща по-ниска цена. Другият начин е чрез добити дърва, които ние можем със собствени сили да ги добием и предоставим“, каза още инж. Маринковски. Той добави, че третият вариант е от свободния пазар чрез фирми, които добиват дървесина, продават дърва и търговци, които имат складове по населените места. \r\nЛивия НИНОВА", "date": "2019.09.04", "title": "Инж. Василий Маринковски, ЮЗДП: Настоящата кампанията по снабдяване на домакинствата с дърва за огрев в Област Благоевград генерира много голям интерес"}
{"url": "http://www.focus-news.net/news/2019/09/04/2695386/kathimerini-nikos-anastasiades-predlozhi-sazdavaneto-na-spetsialna-smetka-s-tsel-otslabvane-na-naprezhenieto-v-iztochnoto-sredizemnomorie.html", "text": "Президентът на Република Кипър Никос Анастасиадес предложи създаване на специална сметка (т.нар. ескроу сметка), която да защити дела на турските киприоти с постъпленията от природен газ, съобщава електронното издание на гръцкия вестник  Kathimerini . \r\nПредложението, направено в опит да отслаби напрежението в Изключителната икономическа зона на Кипър (ИИЗ), беше представено от Анастасиадес по време на среща с лидера на турските киприоти Мустафа Акънджи на 9 август, разкрива изданието. \r\nСпоред предложението сумата, внесена в сметка ще бъде отключена, само ако Турция прекрати провокациите си в региона, като признае границите на ИИЗ на Кипър. \r\nАнастасиадес, според източници в Никозия, твърди, че създаването на комисия за управление на енергийните въпроси на ИИЗ - предложение, предложено от турската страна - не може да бъде приложено, тъй като не може фактически да се занимава с въпроси, свързани с суверенните права на Република Кипър, като например разпределяне на акции на компании за проучвания, лицензиране или сключване на транснационални споразумения.  \r\nИнформацията е разпространена в момент, в който двете страни водят диалог за определяне на набор от задачи, които биха довели до възобновяване на мирните преговори. Правителствени източници съобщават, че Анастасиадес е предал на пратеника на ООН Джейн Хол Лут, че преговорите не може да започнат, докато провокациите в Турция в ИИЗ на Кипър продължават.  \r\n \r\n Тереза Герова", "date": "2019.09.04", "title": "Kathimerini: Никос Анастасиадес предложи създаването на специална сметка с цел отслабване на напрежението в Източното Средиземноморие"}
{"url": "http://www.focus-news.net/news/2019/09/04/2695396/plovdiv-obshtinskata-izbiratelna-komisiya-v-grada-zapochva-rabota-parvoto-ofitsialno-zasedanie-shte-bade-na-9-septemvri.html", "text": "Общинската избирателна комисия в Пловдив започва работа, първото официално заседание ще бъде на 9 септември. Това съобщи за  Радио „Фокус“ – Пловдив,/b> председателят на ОИК-Пловдив Дарина Тодорова. Тя посочи, че комисията ще бъде ситуирана и ще заседава в сградата на Общинския съвет на ул. „Авксентий Велешки“. „Единственото различно тази година е, че Общинската избирателна комисия е увеличен брой членове – общо 29 души, след решение на ЦИК. Надявам се това да спомогне за по-бързото протичане на изборната нощ и на изборите като цяло, както и да успокои хората“, коментира Тодорова. Тя посочи, че все още е твърде рано да се говори за обучение на секционните избирателни комисии. „Все още комисиите не са назначени, не са проведени консултации за състава им. Обучението ще започне след като бъдат назначени секционните комисии. Идеята е това обучение да започне максимално близо до датата на самите избори. Тогава хората имат най-много въпроси, така и обучението ще е най-резултатно като знания и умения. Сега и да го проведем още при назначаването, макар че има време до назначаването им, доста от нещата ще останат в пространството без да бъдат отчетени и без да бъде наблегнато върху тях. Точно там са проблемите при изборите. Затова предпочитам обученията да са възможно най-близо до изборната нощ“, каза Тодорова. 11 са членовете на ГЕРБ в състава на Общинската избирателна комисия в Пловдив, 9 са на БСП, по три са на „Обединени патриоти“ и на ДПС, двама са на „Воля“ и един на „Да, България“. Председателят на комисията е от ГЕРБ, има заместник-председатели от „Обединени патриоти“ и от ДПС, секретарят е от БСП. Дарина Тодорова добави, че в изборната нощ Общинската избирателна комисия ще бъде в Трета палата на Международен панаир – Пловдив, където беше и по време на последните европейски избори. \r\nТони МИХАЙЛОВ", "date": "2019.09.04", "title": "Пловдив: Общинската избирателна комисия в града започва работа, първото официално заседание ще бъде на 9 септември"}
{"url": "http://www.focus-news.net/news/2019/09/04/2695389/liderat-na-samoopredelenie-albin-kurti-shte-ima-predizvikatelstva-ako-ne-si-satrudnichim-s-tirana.html", "text": "Председателят на движението „Самоопределение“ Албин Курти заяви по време на посещение в Тирана, че когато ако партията му ръководи новото правителство на Косово, ще се стреми към по-голямо сътрудничество с Тирана. „Ако няма такова, то ще се сблъскаме с предизвикателства“, цитират думите на Курти  кососките средства за масова информация . \r\nПомолен да коментира международния натиск върху Прищина да отмени 100-процентовите мита за внос на сръбски продукти, Курти заяви: „Политиците в Косово винаги се оплакват от натиск отвън; аз никога не съм се оплаквал. Никога не са оказвали натиск върху мен. За да бъда честен, малко ми е любопитно, защото искам да знам как изглежда този натиск. Срещаме се с тях, но те не оказват натиск. Те идват и слушат каквото имаме да кажем“. \r\n \r\n Тереза Герова", "date": "2019.09.04", "title": "Лидерът на „Самоопределение“ Албин Курти: Ще има предизвикателства, ако не си сътрудничим с Тирана"}
{"url": "http://www.focus-news.net/news/2019/09/04/2695397/burgas-vazstanoveno-e-dvizhenieto-po-pat-ii-208-daskotna-aytos-sled-razklona-za-ruen-v-posoka-aytos.html", "text": "Възстановено е движението по път II-208 Дъскотна – Айтос след разклона за Руен в посока Айтос. Това съобщиха от пресцентъра на  Агенция „Пътна инфраструктура“ .", "date": "2019.09.04", "title": "Бургас: Възстановено е движението по път II-208 Дъскотна – Айтос след разклона за Руен в посока Айтос"}
{"url": "http://www.focus-news.net/news/2019/09/04/2695400/desislava-todorova-bmchk-burgas-leten-lager-za-detsa-i-mladezhi-se-provezhda-v-kk-slanchev-bryag-do-6-septemvri.html", "text": "Летен лагер за деца и младежи се провежда в к.к. „Слънчев бряг“ от 1 до 6 септември. Това съобщи за  Радио „Фокус“ – Бургас  Десислава Тодорова, специалист по младежките дейности в Областен съвет на БЧК – Бургас. По думите ѝ в него се включват 22 деца без родители и такива в риск, които са настанени в приюта в село Нови хан и село Якимово, под грижите на отец Иван. „През този период те ще имат възможността да посещават басейн и да ходят на плаж. Лагерът се осъществява благодарение на наш дългогодишен спонсор и благодетел – хотелиерът Венелин Ташев. Той предоставя своята хотелска база за нуждите на децата, за да могат те да имат една по-пълноценна и по-интересна ваканция“, отбеляза Тодорова. Тя добави, че ролята на Българския младежки червен кръст в лагера се заключва в презентирането на важните за организацията теми – първата долекарска помощ и водноспасителните дейности. „Досега два поредни пъти г-н Ташев отново е предоставял своята база за летуване на деца, лишени от родителска грижа и деца от социално слаби семейства. Имаше летни лагери с участието на доброволци от Българския младежки червен кръст, които обучаваха децата по различните червенокръстки направления. Това имаше огромен ефект, защото след това голяма част от тези млади хора станаха доброволци, областни координатори или такива на клубове от малките населени места в област Бургас. Те дадоха своя принос в годините за развитието на организацията и успяха да увлекат и други младежи след себе си“, каза още Тодорова. \r\nМария ПОПЧЕВА", "date": "2019.09.04", "title": "Десислава Тодорова, БМЧК – Бургас: Летен лагер за деца и младежи се провежда в к.к. „Слънчев бряг“ до 6 септември"}
{"url": "http://www.focus-news.net/news/2019/09/04/2695399/veliko-tarnovo-napalno-obnoven-e-edin-nay-golemite-svishtovski-kvartali-himik.html", "text": "Напълно обновен е един от най-големите жилищни квартали  в Свищов – „Химик“. Това потвърдиха за  Радио „Фокус“ – Велико Търново  от крайдунавската администрация. От там уточниха, че основният проблем в района – наводняването на мазите, гаражите и приземните етажи на жилищните кооперации, е отстранен. Водопроводът е изцяло подменен, а канализацията – почистена. Последва и преасфалтиране на улиците. Поставени са беседки пред част от блоковете, както и нови пейки. Регулирано е и нивото на шахтите.Монтирано е и модерното ЛЕД осветление. В дейностите бяха вложени над 1.3 млн. лв., осигурени изцяло от държавата. По време на ремонтните дейности кметът Генчо Генчев направи няколко срещи с живеещите в района и лично проследи процеса за качествен ремонт от страна на фирмата-изпълнител. \r\nРаботата по ремонтирането и асфалтирането на улици в Свищов продължава. Напълно готови до момента са улиците „Черни връх“,  „Химик“,  „Пирин“,  „Тинтява“,  „Искър“,  „Киряк Цанков“, „Градево“,  „Георги Матев“,  „Вежен“,  „Рила“,  „Витоша“,  „Григор Стоянов“,  „Бузлуджа“,  „Никола Петков“ и „Дядо Димитър Паничков“. \r\n \r\nОт Общината увериха, че цялостно реновиране предстои и в други квартали в града. \r\n \r\nЛуиза ТРАНЧЕВА", "date": "2019.09.04", "title": "Велико Търново: Напълно обновен е един най-големите свищовски квартали – „Химик“"}
{"url": "http://www.focus-news.net/news/2019/09/04/2695403/burgas-v-hotel-akva-shte-se-provede-preskonferentsiya-na-tema-zaplashva-li-choveshki-zhivoti-sivata-ikonomika-v-balgariya.html", "text": "На 5 септември 2019г. от 10.00 ч. в  зала \"Нимфа\"  в хотел \"Аква\", ще се проведе пресконференция на тема \"Заплашва ли човешки животи сивата икономика в България?\". На пресконференцията ще бъдат представени данни за нивото на сивата икономика в България, както и предложенията на КНСБ за справяне с това явление. Ще бъде представено и новото приложение на КНСБ VOX, с което всеки работник или клиент може да подаде сигнал за некоректни практики на работодатели и фирми.Това съобщиха от пресцентъра на  Община Бургас . \r\nНепосредствено след пресконференцията, от 11.00 ч. ще бъде открита и информационната кампания на КНСБ в град Бургас, която е под мотото „Сивото убива!“ и има за цел да повиши обществената осведоменост, и да насърчи гражданското участие в процесите и политиките за ограничаване и превенция на недекларираната заетост в България. За целта ще бъде разположен мобилен информационен център от 10.00 ч. до 18.00 ч., на входа на Морската градина в Бургас. \r\nИнформационната кампания и пресконференцията се реализират в изпълнение на проект №BG05SFOP001-2.009-0174 „Активно гражданско участие за превенция и ограничаване на недекларираната заетост в България“, финансиран от Оперативна програма „Добро управление“, съфинансирана от Европейския съюз чрез Европейския социален фонд.  \r\nОсновната цел на проекта е разработване и отправяне на препоръки за подобряване на регулаторната среда и ефективността на политиките за превенция и ограничаване на недекларираната заетост в България при спазване на принципа на открито и отговорно управление.", "date": "2019.09.04", "title": "Бургас: В хотел \"Аква\" ще се проведе пресконференция на тема \"Заплашва ли човешки животи сивата икономика в България\""}
{"url": "http://www.focus-news.net/news/2019/09/04/2695398/tass-dvamata-piloti-na-razbiliya-se-su-25ub-sa-zaginali.html", "text": "Двамата пилоти на разбилия се в Северен Кавкач щурмовик Су-25УБ са загинали, разкрива източник на  TACC .  \r\nСъгласно информацията, представена по-рано, двамата пилоти на самолета са катапултирали. Съдбата им обаче не оставаше неизвестна часове наред. \r\n\"На 3 септември по време на планиран тренировъчен полет в Ставрополската територия самолетът Су-25УБ се разби. В момента специалисти от службата за издирване спасяване търсят двама пилоти. Полетът е извършен без боеприпаси. Самолетът се е разбил в безлюдна зона, няма разрушения на земята\", поясниха във вторник от военното ведомство. \r\n \r\n Тереза Герова", "date": "2019.09.04", "title": "ТАСС: Двамата пилоти на разбилия се Су-25УБ са загинали"}
{"url": "http://www.focus-news.net/news/2019/09/04/2695401/", "text": "Община Поморие се включва в инициативата на Министерството на туризма „Денят за вас“ на 6 септември. Емблематични туристически обекти ще са с вход свободен този петък, като част от честванията по повод Съединението на България. Това съобщиха от пресцентъра на  Министерство на туризма . \r\nВсички туристи и граждани на общината ще могат да разгледат безплатно Музея на солта, Историческия музей и Античната куполна гробница, която датира от ІІ - ІІІ в. сл. Хр. и е единствена по рода си на Балканския полуостров. \r\nГостите на общината и региона могат да посетят и манастира „Свети Вмчк. Георги Победоносец“, както и храм „Преображение Господне“, който е на повече от 250 години, като е най-дълго действащият храм на Българското Черноморие.   \r\nПроектът на Министерството на туризма „Денят за вас“ се организира за първа година, като началото му бе поставено през юни от община Бургас. Целта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят местните културно-исторически и природни забележителности. Така ще бъде надграден и обогатен основният морски туристически продукт и гостите и жителите на общината ще могат да видят част от  богатствата в съответния регион.  \r\nОбщина Бургас отечете сериозен интерес към туристическите си обекти при провеждането на инициативата. Според информация на местната администрация в деня на отворени врати посещенията на някои туристически забележителности са се увеличили двойно, а при други тройно. През юли към проекта на министерството се включи и община Варна. На тази дата, в която градът отбеляза Освобождението си и заедно с другите  празнични инициативи 7 туристически обекти бяха с вход свободен.  \r\nПредстои на 21 септември обектите към Историческия музей в Балчик също да бъдат с вход свободен.", "date": "2019.09.04", "title": "На 6 септември община Поморие става част от инициативата на Министерството на туризма „Денят за вас“"}
{"url": "http://www.focus-news.net/news/2019/09/04/2695407/d-r-delyan-georgiev-tryabva-da-vazstanovim-vrazkite-na-rayon-izgrev-s-posolstvoto-na-vietnam.html", "text": "Общинската администрация в район \"Изгрев\" трябва да възстанови тесните връзки с посолството на Виетнам. Това каза кандидатът на БСП за кмет на района д-р Делян Георгиев, който беше сред гостите по време на тържественото отбелязване на националния празник на Виетнам в посолството на социалистическата република в София, съобщиха от  Градския съвет на БСП - София . Той беше поканен лично от посланика Н. Пр. Доан Туан Лин и от председателя на Българското дружество за приятелство с Виетнам Симеон Димчев. \r\n\"Ако се обърнем назад във времето, България е имала доста по-тесни връзки с Виетнам, в това число и районната администрация на \"Изгрев\", коментира д-р Георгиев. \"Правени са много културни събития и обмени. При разговора ми с посланика на Виетнам и с културното аташе те изразиха загриженост от състоянието на отношенията между посолството и общината в \"Изгрев\". Разбира се, добавиха, че искрено се надяват добрите практики от недалечното минало да бъдат възстановени. А аз не виждам причина това да не се случи и то съвсем скоро\", добави Георгиев. \r\nД-р Георгиев отбеляза, че на територията на район \"Изгрев\" има много посолства, което е добра предпоставка за различни взаимодействия с общината, особено за организиране на културни прояви. \"С моя екип разработихме цялостен стратегически пакет за работа с посолствата и дипломатическите мисии, намиращи се на територията на общината, каза кандидатът на БСП за кмет на \"Изгрев\". \"Смятам, че районната администрация трябва да положи усилия за изграждане отново на онези контакти, които дълги години бяха пример за адекватна и целенасочена политика на общината в полето на международните отношения. Сериозен ресурс в помощ на споменатото намирам в Българското дружество за приятелство с Виетнам с председател Симеон Димчев, който е и бивш кмет от БСП на района. Той е една от личностите, приети с уважение и признателност за стореното през мандата му от страна на виетнамските ни приятели\", допълни още Георгиев. \r\nСпоред д-р Георгиев, българите, а и голяма част от света, имаме стереотипна представа за Виетнам. \"Когато стане дума за тази азиатска държава, в съзнанието на повечето хора изникват картини от ужасите на войната, глад, мизерия и много болка и страдание, коментира той. - Това вече далеч не е така. Виетнам е една от най-бързо развиващите се икономики не само в югоизточна Азия, но и в целия свят. Удивително е как за толкова кратко време тази страна успя да заличи материалните следи на войната, как от една гладуваща държава се превърна в трети по големина износител на ориз и т.н. Чуждестранните инвестиции във Виетнам надхвърлят 35 милиарда долара, усилено се развиват индустрията, електрониката и много други отрасли... Не виждам причина ние да не почерпим от добрия опит на тази държава и да не работим успешно в бъдеще\", заяви д-р Георгиев.", "date": "2019.09.04", "title": "Д-р Делян Георгиев: Трябва да възстановим връзките на район \"Изгрев\" с посолството на Виетнам"}
{"url": "http://www.focus-news.net/news/2019/09/04/2695405/sport-zhenskiyat-natsionalen-otbor-sreshtu-sarbiya-v-chetvartfinal-na-evropeyskoto-po-voleybol.html", "text": "Женският ни национален отбор по волейбол ще се изправи срещу световния и европейски шампион Сърбия днес от 17:00 часа в решителен мач от четвъртфиналите на Европейското първенство в Анкара.   \r\nДесет дена след поражението с 1:3 в груповата фаза, селекцията на Иван Петков вече е готова да вземе реванш и да поднесе голямата изненада на турнира. Победата над Азербайджан с 3:0 в неделя върна България сред водещите сили на европейския волейбол. Успех днес над Сърбия ще изстреля българките далеч по-напред на картата в световен мащаб.", "date": "2019.09.04", "title": "Спорт: Женският национален отбор срещу Сърбия в четвъртфинал на Европейското по волейбол"}
{"url": "http://www.focus-news.net/news/2019/09/04/2695406/razreshava-se-izprashtaneto-na-do-trima-voennosluzheshti-za-razvrashtane-na-natsionalna-razuznavatelna-kletka-v-sastava-na-voenniya-ni-kontingent-uchastvasht-v-operatsiyata-na-kfor.html", "text": "Правителството прие решение за разрешаване изпращането и използването на до 3 военнослужещи от Въоръжените сили на Република България за развръщане на Национална разузнавателна клетка (НРК) в състава на българския военен контингент, участващ в операцията на стабилизиращите сили на НАТО в Косово (KFOR). Това съобщиха от  правителствената информационна служба . \r\nРазвръщането на Национална разузнавателна клетка в региона ще подобри ситуационната осведоменост и превантивното разузнаване и ще повиши възможностите за ефективна идентификация на съвременните заплахи.", "date": "2019.09.04", "title": "Разрешава се изпращането на до трима военнослужещи за развръщане на Национална разузнавателна клетка в състава на военния ни контингент, участващ в операцията на KFOR"}
{"url": "http://www.focus-news.net/news/2019/09/04/2695409/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за Радио „Фокус” – Кюстендил дежурният на българо-северномакедонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.04", "title": "Кюстендил: Без проблеми и изчаквания се осъществява преминаването на моторни превозни средства през ГКПП  „Гюешево”"}
{"url": "http://www.focus-news.net/news/2019/09/04/2695408/odobreni-sa-300-000-lv-za-remont-vazstanovyavane-i-izgrazhdane-na-voenni-pametnitsi.html", "text": "Правителството одобри допълнителни трансфери по бюджетите на общините за 2019 г. за ремонт, възстановяване, изграждане и довършване на военни паметници. Това съобщиха от  правителствената информационна служба . \r\nСъгласно чл. 3, ал. 2 от Закона за военните паметници (ЗВП) военните паметници са публична общинска собственост с изключение на паметниците, определени от министъра на отбраната, съгласувано с министъра на културата за публична държавна собственост. Задължение на държавата и общините е да полагат грижи за военните паметници на територията на страната и в чужбина, а съгласно чл. 11 от ЗВП органите на изпълнителната власт и органите на местното самоуправление са длъжни да опазват предоставените им военни паметници. \r\nВ изпълнение на разпоредбите на закона ежегодно десетки общини изпращат до Областните комисии „Военни паметници“ или до Министерството на отбраната своите предложения за ремонт и възстановяване на военни паметници в лошо състояние, както и за изграждане на нови. След разглеждане на многобройните предложения от компетентната дирекция в Министерството на отбраната, беше изготвен списък по общини с военни паметници, които се нуждаят от спешен ремонт и възстановяване или предстои да бъдат изградени или завършени. \r\nСредствата в размер на 300 000 лв. ще бъдат разпределени между общините Благоевград, Хаджидимово, Айтос, Поморие, Аксаково, Ветрино, Провадия, Суворово, Горна Оряховица, Павликени, Свищов, Белоградчик, Видин, Чупрене, Бяла Слатина, Враца, Козлодуй, Хайредин, Габрово, Дряново, Севлиево и др.", "date": "2019.09.04", "title": "Одобрени са 300 000 лв. за ремонт, възстановяване и изграждане на военни паметници"}
{"url": "http://www.focus-news.net/news/2019/09/04/2695404/pravitelstvoto-odobri-doklada-na-mezhduvedomstveniya-savet-po-otbranitelna-industriya-i-sigurnost-na-dostavkite.html", "text": "Правителството одобри доклада на Междуведомствения съвет по отбранителна индустрия и сигурност на доставките за изпълнение на Закона за експортния контрол на продукти, свързани с отбраната и на изделия и технологии с двойна употреба през 2018 г. Това съобщиха от  правителствената информационна служба . \r\nПрез миналата година Междуведомственият съвет към Министерския съвет е провел 8 заседания, на които са разгледани 94 заявления на фирми и са издадени 93 лиценза и удостоверения за регистрация за външнотърговска дейност с продукти, свързани с отбраната и 27 изменения към притежавани лицензи и удостоверения за регистрация. \r\nДокладът ще бъде предоставен на Народното събрание.", "date": "2019.09.04", "title": "Правителството одобри доклада на Междуведомствения съвет по отбранителна индустрия и сигурност на доставките"}
{"url": "http://www.focus-news.net/news/2019/09/04/2695410/otpuskat-se-111-105-lv-za-izplashtane-na-stipendii-po-programata-na-merkite-za-zakrila-na-detsa-s-izyaveni-darbi.html", "text": "Правителството одобри допълнителни разходи/трансфери за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба . Средствата в размер на 111 105 лв. са за изплащане на стипендии на ученици от държавни спортни, общински и частни училища за постигнати спортни успехи през второто тримесечие на 2019 г. \r\nРазходите са в рамките на разчетените за тази дейност в централния бюджет средства за 2019 г.", "date": "2019.09.04", "title": "Отпускат се 111 105 лв. за изплащане на стипендии по програмата на мерките за закрила на деца с изявени дарби"}
{"url": "http://www.focus-news.net/news/2019/09/04/2695411/s-dopalnitelni-sredstva-po-byudzheta-na-mms-se-podpomaga-fizicheskoto-vazpitanie-i-sporta-v-darzhavnite-sportni-uchilishta.html", "text": "Правителството одобри отпускането на допълнителни средства по бюджета на Министерството на младежта и спорта в размер на 7 299 лв. за подпомагане на физическото възпитание и спорта в държавните спортни училища за бюджетната 2019 г. Това съобщиха от  правителствената информационна служба .  \r\nС предоставянето на средствата се осигурява финансово подпомагане за дейностите, свързани с подготовката и участие на учениците в учебната и/или спортно-състезателната дейност и подпомогне на процеса по подмяната на амортизирани уреди и пособия, необходими за практикуване на спорт с цел създаване на трайни навици за физически активен и здравословен начин на живот.", "date": "2019.09.04", "title": "С допълнителни средства по бюджета на ММС се подпомага физическото възпитание и спорта в държавните спортни училища"}
{"url": "http://www.focus-news.net/news/2019/09/04/2695412/prof-vladimir-chukov-arabist-slovesnite-prestrelki-mezhdu-erdogan-i-kmeta-na-istanbul-sa-znak-che-bitkata-mezhdu-tyah-shte-se-prenese-i-na-predstoyashtite-prezidentski-izbori.html", "text": "Словесните престрелки между турския президент Ердоган и кмета на Истанбул Екрем Имамоглу са знак, че битката между тях ще се пренесе и на предстоящите през 2023 година президентски избори в страната. Това каза арабистът професор Владимир Чуков в интервю за  Агенция „Фокус  във връзка с вътрешнополитическата обстановка в Турция. Чуков даде конкретни примери за настоящите сблъсъци между двамата: „Сега практически правителството насочва атаките срещу кмета на Истанбул – че не се справя с работата. По време на наводненията отпреди 10-15 дена в Истанбул той бил на почивка в турски курорт и карал яхта – това беше атака от управляващата партия. В същото време и атака от Екрем Имамуглу срещу Ердоган“. Той добави, че сирийските бежанци ще бъдат една от темите, които ще решат изборите в Турция, която наистина се намира на много сериозен кръстопът: „Мисля, че събитията в Сирия, Ирак, събитията в Кипър, изключителна зона на Кипър – там също се появиха много интересни размествания в пластовете. Говоря за едно диференциране между Катар и Турция, които се явяват конкуренти в експлоатацията на газа в тази част на Източното Средиземноморие. Тоест Турция през следващите няколко години ще бъде поставена на много сериозен кръстопът, в това число, ако щете и със сериозната дилема на зигзагообразните руско-турски и турско-американски взаимоотношения“, каза още Чуков.  \r\n Пълния текст на интервюто четете по-късно в „Мнение”  \r\n \r\nТеодора ПАВЛОВА", "date": "2019.09.04", "title": "Проф. Владимир Чуков, арабист: Словесните престрелки между Ердоган и кмета на Истанбул са знак, че битката между тях ще се пренесе и на предстоящите президентски избори"}
{"url": "http://www.focus-news.net/news/2019/09/04/2695414/ognyan-tsenkov-kmet-na-obshtina-vidin-60-414-lv-sa-prihodite-ot-vidinskiya-panair.html", "text": "60 414 лв. са приходите от Видинския панаир, каза за  Радио „Фокус“ – Видин  Огнян Ценков, кмет на Община Видин. Той бе категоричен, че през последните 4-ри години Видинският панаир винаги е реализирал печалба. „Разходите за панаира през тази година са в размер на 43 514  лв., чистата печлба е 16 927 лв.  Това, че общината изразходва средства нецелесъобразно са безпочвени обвинения. Концертните програми се осигуряват със средства от участниците в панаира, не от бюджета на общината“, заяви Огнян Ценков. Той допълни, че общината никога не е губила средства от провеждането на Видинския панаир, а винаги е реализирала печалба. \r\n \r\nАнна ЛОЗАНОВА", "date": "2019.09.04", "title": "Огнян Ценков, кмет на Община Видин: 60 414 лв. са приходите от Видинския панаир"}
{"url": "http://www.focus-news.net/news/2019/09/04/2695417/pregled-na-mezhdunarodnite-novini-do-1300-chasa-agentsiya-fokus.html", "text": "Британското правителство обяви още 2 милиарда паунда (2,2 милиарда евро) финансиране за справяне с последиците от излизането на страната от Европейския съюз, след като претърпя вредно поражение в гласуването в парламента заради стратегията си за напускане на Общността, предава  AFP . \r\nОчаква се министърът на финансите Саджид Джавид да извести депутатите, че допълнителните средства ще бъдат изразходвани през годината, след като Великобритания напусне ЕС за проекти, включително за гранична охрана и пристанищна инфраструктура, се казва в изявление на правителството. \r\n*** \r\n \r\n  Президентът на Република Кипър Никос Анастасиадес предложи създаване на специална сметка (т.нар. ескроу сметка), която да защити дела на турските киприоти с постъпленията от природен газ, съобщава електронното издание на гръцкия вестник  Kathimerini . \r\nПредложението, направено в опит да отслаби напрежението в Изключителната икономическа зона на Кипър (ИИЗ), беше представено от Анастасиадес по време на среща с лидера на турските киприоти Мустафа Акънджи на 9 август, разкрива изданието. \r\nСпоред предложението сумата, внесена в сметка ще бъде отключена, само ако Турция прекрати провокациите си в региона, като признае границите на ИИЗ на Кипър. \r\nАнастасиадес, според източници в Никозия, твърди, че създаването на комисия за управление на енергийните въпроси на ИИЗ - предложение, предложено от турската страна - не може да бъде приложено, тъй като не може фактически да се занимава с въпроси, свързани с суверенните права на Република Кипър, като например разпределяне на акции на компании за проучвания, лицензиране или сключване на транснационални споразумения.  \r\nИнформацията е разпространена в момент, в който двете страни водят диалог за определяне на набор от задачи, които биха довели до възобновяване на мирните преговори. Правителствени източници съобщават, че Анастасиадес е предал на пратеника на ООН Джейн Хол Лут, че преговорите не може да започнат, докато провокациите в Турция в ИИЗ на Кипър продължават. \r\n*** \r\n \r\n  Иранският заместник-министър на външните работи Абас Арагчи заяви, че Техеран ще се върне към пълно спазване на Всеобхватния съвместен план за действие по споразумението за ядрената програма на страната, при условие, че получи за заем от 15 милиарда долара, предава  TACC . \r\n„От наша гледна точка връщането към пълно изпълнение на ядрената сделка зависи от това дали ще получим [заем от 15 милиарда долара] за четири месеца. В противен случай ще продължим да намаляваме задълженията [по ядреното споразумение]\", подчерта Арагчи.  \r\nСпоред него позицията на Иран е, че „Европа трябва да закупи ирански петрол или да предостави на Техеран еквивалент под формата на кредитна линия, която ще бъде гарантирана с доставки на петрол, което всъщност означава предварителна продажба на петрол“. „По този начин, ако Иран постигне споразумение, в рамките на четири месеца той или ще продаде своите запаси от петрол, или ще ги даде на кредит\", подчерта заместник-министърът на външните работи. \r\nТой изрази съмнение, че „европейците ще имат време да предприемат конструктивни стъпки преди 5 септември\". Следователно „трябва да се очаква нов етап за намаляване на задълженията на Техеран по ядрената сделка. След като получи заем от 15 милиарда долара, Иран е готов да продължи преговорите с групата 4+1 (Русия, Великобритания, Германия, Китай и Франция), но различията в диалога остават\", добави Арагчи. \r\n*** \r\n \r\n  Министър-председателят на Великобритания Борис Джонсън иска да насрочи нови парламентарни избори, ако депутатите блокират със закон излизането на страната от структурите на Европейския съюз без спорзумение, отбелязва германският национален ежедневник  Die Zeit . \r\n„Наистина не искам избори, но ако депутатите гласуват за поредното безсмислено забавяне на Брекзит, това би бил единственият изход\", заяви Джонсън след поражението в гласуването в парламента за стратегията му за излизане на страната от Общността.  \r\nПарламентът разчисти пътя за законодателна процедура, с която попречи напускането на  ЕС от Великобритания на 31 октомври без споразумение. В нея се предвижда се, че Джонсън ще бъде заставен да поиска отлагане на Брекзит, ако до 19 октомври не бъде ратифицирано споразумението за излизане. \r\nДжонсън обаче не иска да удължи срока за Брекзти при „каквито и да е обстоятелства“ и се надява на нови избори. Съответното предложение ще бъде внесено от него в парламента в рамките на деня. За приемането му обаче се нуждае от мнозинство от две трети в Долната камара, затова разчита на опозицията. Лидерът на лейбърстите Джереми Корбин иска да се намеси в ситуация, но само когато законът срещу нерегламентираното излизане от ЕС бъде приет. „Тогава ще гласуваме, за да могат хората да вземат решение за бъдещето на страната ни\", написа Корбин в социалната мрежа „Туитър“. \r\nНовите избори така или иначе изглеждат неизбежни. Джонсън загуби мнозинството си в парламента, а 21 „бунтовници“ от Консервативната партия, които гласуваха против предложението на правителството за Брекзит, бяха изгонени от фракцията. Сред тях са бившият финансов министър Филип Хамънд и Кен Кларк. \r\n*** \r\n \r\n  Германската социалдемократическа партия (ГСДП) стартира от Саарбрюкен в провинция Саарланд своите регионални конференции, за да определи новото партийно ръководство, съобщава националният ежедневник  Die Frankfurter Allgemeine Zeitung .  \r\nНа сериите конференции – общо 23 на брой – за първи път ще се срещнат осемте двойки кандидатът за ръководния пост в партията. В рамките на около два часа и половина претендентите ще се представят пред обществеността, след което ще бъде провеждано гласуване, включително онлайн и по пощата. Ако нито един от кандидате не получи над 50 процента от гласовете, ще се проведе балотаж между първите двама в класирането. \r\n*** \r\n \r\n  Членът на германския парламент на управляващия в Берлин Християндемократически съюз (ХДС) Петер Байер, заяви, че назначаването на Матю Палмър за специален представител на САЩ за Западните Балкани е добра новина и предложи също и Брюксел да назначи свой специален пратеник за диалога между Косово и Сърбия, отбелязва електронното издание на прищинския ежедневник  Gazeta Express . \r\n„Ние сме в непрекъснат контакт с Палмър. Срещахме се няколко пъти във Вашингтон и веднъж дори в Прищина. Палмър познава региона много добре и наистина е добра новина, че той бе назначен за специален пратеник за Балканите. Но не знам какви ползи ще донесе назначението му. Независимо от това мисля, че и Европейският съюз трябва да назначи специален представител, що се отнася до диалога между Косово и Сърбия, който със специален екип искрено ще допринесе за конструктивния аспект във възобновяването на диалога\", подчерта Байер по време на пресконференция след срещата му с представители на Демократичната лига на Косово (ЛДК) в Прищина. \r\nБайер заяви, че американците са важни участници в събитията на Балканите и съюзници на Германия, и изрази надежда, че те ще дадат положителен принос за диалога между Косово и Сърбия. Германският депутат повтори, че страната му е против идеята за размяна на територии или корекция на границите. \r\n***", "date": "2019.09.04", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/04/2695413/pravitelstvoto-otpusna-38-mln-lv-za-dve-natsionalni-programi-za-razvitie-na-obrazovanieto.html", "text": "Правителството одобри 3 805 969 лв. за 2019 г. по бюджетите на общините за дейности по две национални програми за развитие на образованието. Това съобщиха от  правителствената информационна служба .  \r\nПо НП „Осигуряване на съвременна образователна среда“ се предоставят 2 139 402 лева. 751 общински образователни институции ще получат 1 124 399 лв. за подобряване на образователната среда за обучение по природни науки в общообразователната и профилираната подготовка на учениците. Със средствата ще може да се осигурят уреди, прибори, пособия, реактиви и други консумативи за експериментална работа, ще се ремонтират класни стаи и ще се закупи обзавеждане и оборудване. 735 003 лева се предоставят на 79 общински училища и 2 центъра за специална образователна подкрепа за оборудване и обзавеждане на стая за дейности по интереси, осигуряване на материали за работа в часовете, на книги и игри за децата и учениците. С 280 000 лева 7 общински центрове за специална образователна подкрепа ще могат да закупят специализирани уреди, апаратура, техника, устройства, пособия и софтуерни продукти, дидактически материали, консумативи и др. Те ща се използват за обучение, терапевтична и рехабилитационна работа в специализираните кабинети, за да се осигури подкрепа за личностно развитие на децата и учениците. \r\n1 666 567 лева се предоставят по Национална програма „Без свободен час“ за 758 общински училища, 92 детски градини и един център за специална образователна подкрепа. Средствата са за изплащане на възнаграждения за учители, които са замествали отсъстващи от работа колеги за периода 01.11.2018 г. - 30.04.2019 г. \r\nПредложеният акт не води до въздействие върху държавния бюджет, тъй като необходимите средства се осигуряват от бюджета на Министерството на образованието и науката за 2019 г.", "date": "2019.09.04", "title": "Правителството отпусна 3,8 млн. лв. за две национални програми за развитие на образованието"}
{"url": "http://www.focus-news.net/news/2019/09/04/2695416/mzhg-kam-momenta-v-registara-na-biologichnoto-zemedelie-sa-se-vpisali-3-134-operatora-koeto-e-50-ot-vsichki-operatori-v-sistemata-za-kontrol.html", "text": "Към момента в Регистъра на биологичното земеделие са се вписали 3 134 оператора, което е 50% от всички оператори в системата за контрол. Това съобщиха от пресцентъра на   Министерството на земеделието, храните и горите . С цел гарантиране на доверието по веригата „производител-потребител“, заинтересованите лица могат да изпълнят задължението да създадат профил на всеки оператор. След създаването му той ще бъде активен.  \r\n„Напомняме на контролиращите лица, че създаването на профил включва въвеждане на идентификация на оператора, информация за дейностите и обектите под контрол, сключени договори и анекси и др.  \r\nНевъвеждането на пълна информация за профила ще възпрепятства активиране на операторите в системата“, посочиха от Министерството.", "date": "2019.09.04", "title": "МЗХГ: Към момента в Регистъра на биологичното земеделие са се вписали 3 134 оператора, което е 50% от всички оператори в системата за контрол"}
{"url": "http://www.focus-news.net/news/2019/09/04/2695415/stara-zagora-na-6-septemvri-gradat-shte-chestva-134-g-ot-saedinenieto.html", "text": "На 6 септември 2019 г. се навършват 134 години от Съединението на Княжество България с Източна Румелия.  \r\nСлед Берлинския конгрес от 1878 г. България е разделена на Княжество България и Източна Румелия (в пределите на Османската империя). Българското население, останало под османска власт, се стреми към обединяване с освободените българи. Това съобщиха от пресцентъра на  Община Стара Загора . \r\nПрез 1880 г. е създаден Българският таен централен революционен комитет (БТРЦК), който се заема със задачата да осъществи обединението на Княжеството с Източна Румелия. За да се координира работата с местното население, се учредяват комитети \"Съединение\". \r\nНа 6 септември 1885 г. в Пловдив навлизат отрядите на Чардафон Велики (Продан Тишков) и майор Данаил Николаев. Арестуван е областният управител на Източна Румелия - Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България. Два дни по-късно княз Александър Батенберг с нарочен манифест утвърждава присъединяването на областта.  \r\nДенят е обявен за официален празник на страната с решение на Народното събрание от 18 февруари 1998 г. \r\nПо този повод Община Стара Загора и Втора механизирана бригада организират тържествен общоградски ритуал с полагане на венци и цветя  от 10.30 ч. пред паметника „Защитниците на Стара Загора“ в парк „Пети октомври“. \r\nОт 11.00 ч. започва празничен концерт на Общински фолклорен ансамбъл „Загоре“ на Площада пред Общината.  \r\nДенят на Съединението е и празник на селата Пряпорец, Остра могила, Сладък кладенец, Малко Кадиево и Стрелец.", "date": "2019.09.04", "title": "Стара Загора: На 6 септември градът ще чества 134 г. от Съединението"}
{"url": "http://www.focus-news.net/news/2019/09/04/2695418/kmetat-na-sofiya-yordanka-fandakova-za-15-septemvri-shte-bade-gotov-osnovniyat-korpus-na-79-uchilishte-indira-gandi.html", "text": "За 15 септември ще бъде готов основният корпус на 79 училище „Индира Ганди“. Това каза кметът на София Йорданка Фандъкова след проверка на извършването на дейности по енергийна ефективност в 79 училище „Индира Ганди“ в ж.к. „Люлин 7“, предаде репортер на  Агенция „Фокус“ . „Ще бъде почистено така, че всички ученици и учители да започнат учебната година в обновена сграда, която беше в много лошо състояние“, каза Фандъкова. Тя добави, че сградата на училището се санира цялостно. „Подменя се отоплителната и осветителната инсталация“, заяви Фандъкова. Тя допълни, че отоплителната инсталация е била много голям проблем в това училище. „Непрекъснати течове и студено през зимата“, обясни кметът.", "date": "2019.09.04", "title": "Кметът на София Йорданка Фандъкова: За 15 септември ще бъде готов основният корпус на 79 училище „Индира Ганди“"}
{"url": "http://www.focus-news.net/news/2019/09/04/2695420/pravitelstvoto-se-razporedi-s-imoti.html", "text": "Правителството одобри продажба на недвижим имот в Икономическа зона София - Божурище, собственост на „Национална компания индустриални зони“ ЕАД - София. Това съобщиха от  правителствената информационна служба . Тя ще се осъществи чрез пряко договаряне с „Електроенергиен системен оператор“ ЕАД за изграждане на подстанция на територията на Икономическа зона София-Божурище. По този начин ще се осигурят допълнителни електрически мощности, обезпечаващи реализацията на настоящи и бъдещи инвестиционни проекти в икономическа зона София – Божурище.  \r\nЗа срок от 10 години на община Севлиево безвъзмездно се предоставят за управление имоти - публична държавна собственост. Имотите се намират в област Габрово, община Севлиево, село Кормянско и попадат в териториалния обхват на недвижима археологическа културна ценност „Антична и средновековна крепост „Хоталич“. С предоставянето на имотите на община Севлиево ще е възможно опазването и развитието на културното наследство и превръщането му в съществен фактор за социално-икономическото развитие на общината, както и съхранението и популяризирането на недвижимата културна ценност. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Историческия музей – Севлиево.  \r\nЧаст от територията, върху която е изградена Водна учебна \r\nспортна база, в Несебър, се обявява за публична държавна собственост и се предоставя за управление на Националната спортна академия „Васил Левски“. Теренът е с площ 2400 кв. м и се намира в местност „Акротирия“ в Несебър.  \r\nУправляван от Министерството на земеделието и храните и горите имот - публична държавна собственост се обявява за частна държавна собственост. Имотът се намира в община Самоков, к. к. „Белчин бани“ и представлява урегулиран поземлен имот с площ от 1386 кв. м, заедно с построената в него двуетажна жилищна сграда със застроена площ 150 кв. м и разгъната застроена площ 265,50 кв. м. Имотът е с предоставени права за управление на Министерството на земеделието, храните и горите, „Югозападно държавно предприятие“ ДП - Благоевград - Териториално поделение „Държавно горско стопанство Самоков“. Сградата е в лошо състояние и се нуждае от основен ремонт, което е в икономическа тежест за поделението и стойността на ремонта е непосилен за стопанството. Стопанисването и управлението на имота се явява икономически нерентабилно за предприятието. Чрез евентуално разпореждане с него би се осигурил сериозен финансов ресурс за реализиране на други инвестиционни намерения на държавното предприятие. Промяната на статута ще създаде възможност за по-ефективното ползване на имота в бъдеще и за извършване на разпоредителни действия с него.  \r\nМинистерският съвет учреди също така сервитут за прокарване на изпускателно съоръжение през предпазна дига на река Въча. То се намира в землището на с. Йоаким Груево, Община Стамболийски. Площта на имота е 27,185 дка. Сервитутът се учредява за изграждане на развъдник за риба. Съгласно Закона за държавната собственост, в имоти, които са публична държавна собственост може да се учредяват ограничени вещни права.", "date": "2019.09.04", "title": "Правителството се разпореди с имоти"}
{"url": "http://www.focus-news.net/news/2019/09/04/2695426/deyan-kolev-tsel-na-vsichki-nas-e-namalyavane-na-prestapleniyata-ot-omraza-i-davane-na-vazmozhnost-horata-ot-razlichnite-maltsinstveni-grupi-da-se-realizirat-po-uspeshno-v-zhivota.html", "text": "Непосредствена цел на всички нас е намаляване на престъпленията от омраза и даване на възможност хората от различните малцинствени групи и групите, които са обект на стереотипи и предразсъдъци, да се реализират по-успешно в живота. Това заяви Деян Колев, председател на Център „Амалипе“, при откриването на кръгла маса, „NO-HATE-BG: Заедно в защита на малцинствата и в превенцията на престъпленията от омраза“, предаде репортер на  Радио „Фокус“ - Шумен . Шумен е сред 11-те областни града, в които се провежда регионална среща, посветена на  механизмите за превенция на езика на омразата. Събитието се провежда в сградата на Областната администрация в присъствието на представители на различни обществени, образователни и неправителствени организации и религиозните общности. „Като председател на центъра и като човек, който работи в сферата на образованието от 1999 година и е активно ангажиран в сферата на образователната интеграция, мога да кажа, че наблюдаваме една безспорно положителна тенденция по отношение на повишаване на образователния статус, на образователните нагласи особено в ромската общност. Образователните процеси там сега нямат почти нищо общо с това, което беше преди 20 години. Ако сега ние казваме, че е проблем ромските младежи и девойки да завършват средно образование като вземат успешно матурите си, то преди 20 години основната ни борба беше за това ромските деца и младежи да завършват основно образование т.е. наблюдаваме повишаване на образователното ниво“, отчете Деян Колев. В рамките на кръглата маса бе представен анализ на последните препоръки на международни организации към България и на практиките на разследване на дискриминационно насилие,  примери за актове на расизъм и действия от ксенофобски подбуди, как българското и международното законодателство третират езика на омразата. Обсъдени бяха и актуални възможности за подкрепа на дейности и проекти насочени към преодоляване на предразсъдъците, стереотипите и езика на омразата. \r\nИвелина ИВАНОВА", "date": "2019.09.04", "title": "Деян Колев: Цел на всички нас е намаляване на престъпленията от омраза и даване на възможност хората от различните малцинствени групи да се реализират по-успешно в живота"}
{"url": "http://www.focus-news.net/news/2019/09/04/2695423/api-na-5-i-8-septemvri-v-pikovite-chasove-se-spira-dvizhenieto-na-kamioni-nad-12-t-po-avtomagistralite.html", "text": "На 5 и 8 септември в пиковите часове се спира движението на камионите над 12 т по автомагистралите. Шофирайте разумно. За това призоваха от пресцентъра на  Агенция \"Пътна инфраструктура\" . \r\nОт 14 ч. утре до 10 ч. в неделя в участъка от АМ „Струма“ край Дупница ще има две ленти в посока Кулата и една за София. \r\nНа 5 септември, последният работен ден преди трите почивни дни около Деня на Съединението от 16.00  до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nТежкотоварните превозни средства ще бъдат спрени и в последния почивен ден 8 септември (неделя) от 14 ч. до 20 ч. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nОт 14.00  на 5 септември, до 10.00 в неделя - 8 септември, в участъка от АМ „Струма“ край Дупница ще има две ленти за движение за леките автомобили и ППС до 12 т в посока Кулата и една за София. От 10.00 в неделя до 14.00 часа в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. \r\nПревозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. \r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\nНа АМ „Хемус“ продължават ремонтно-възставителните работи на съоръженията при 19-ти км /виадукт „Потоп“/, 36-ти, 37-ти, както и на тръбата за София на тунел „Витиня“. На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от четвъртък в отсечките с ремонт на автомагистралата има две ленти за пътуващите за Варна и една за София, а в неделя и понеделник съответно две за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. \r\nЗа улеснение на трафика през Владая и повишаване на пътната безопасност на 8 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/", "date": "2019.09.04", "title": "АПИ: На 5 и 8 септември в пиковите часове се спира движението на камиони над 12 т по автомагистралите"}
{"url": "http://www.focus-news.net/news/2019/09/04/2695421/parlamentat-prie-godishniya-doklad-za-mladezhta-za-2018-g.html", "text": "Парламентът прие годишния доклад за младежта за 2018 г., предаде репортер на  Агенция „Фокус“ . „За“ доклада гласуваха 93-ма народни представители, „против“ -32  и „въздържали се“ -  3-ма, с което той бе приет. Годишният доклад на младежта се изготвя съгласно  Закона за младежта, приет от Народното събрание на 5 април 2012 г. Към 31 декември 2018 г. населението на България е 7 000 039 души, което представлява  1,4 % от населението на Европейския съюз. В сравнение с 2017 населението на страната намалява с 49 995 души. В доклада е представена статистика, че по-голям дял от младите хора на възраст от 15 до 34 години живеят в градове за сметка на по-малък дял, който живее по селата. Съгласно текстовете на доклада сключените бракове към 2018 г. на лица на възраст под 18 години са 619. На възраст 18-19 години през 2018 г. са сключени 1 503 брака, във възрастовата категория – 20-24 години – 5 647 брака и във възрастова категория 25-29 г. през 2018 г. брак са сключили 9 036 души. Статистиката в доклада сочи, че 66 % от младите хора в България живеят с родителите си. Освен тези данни документът представя профилът на младите хора и данни за заетостта им.  \r\nДеница КИТАНОВА", "date": "2019.09.04", "title": "Парламентът прие годишния доклад за младежта за 2018 г."}
{"url": "http://www.focus-news.net/news/2019/09/04/2695422/odobren-e-proekt-na-memorandum-za-razbiratelstvo-otnosno-sazdavaneto-i-poddarzhaneto-na-savmestnoto-komandvane-na-silite-na-nato-v-norfolk.html", "text": "Правителството одобри проект на Меморандум за разбирателство относно създаването, функционирането, окомплектоването с личен състав, финансирането, администрирането и поддържането на Съвместното командване на силите на НАТО в Норфолк (Joint Force Command Norfolk - JFCNF). Това съобщиха от  правителствената информационна служба .  \r\nC приетото Решение на Министерския съвет се упълномощава заместник-националният военен представител в Съюзното командване по операциите на НАТО да проведе преговорите и да подпише документа. Меморандумът ще влезе в сила от датата на подписването му без последващо утвърждаване. \r\nС подписването на Меморандума за разбирателство се регламентира участието на България в Съвместното командване на силите на НАТО в Норфолк, което е част от структурата на силите на Алианса.  \r\nС друго свое решение, правителството одобри проект на Меморандум за разбирателство между Министерството на отбраната на България, ресорните ведомства на други 18 държави и Щаба на Върховното главно командване на силите на НАТО в Европа (SHAPE) относно функционирането, окомплектоването с личен състав, финансирането, администрирането и поддръжката на Щаба на корпуса за бързо развръщане на НАТО в Италия (HQ NRDC-ITA). Съобразно новия документ, от българска страна намерението е да продължим участието си в Щаба на корпуса като заемаме една длъжност.", "date": "2019.09.04", "title": "Одобрен е проект на меморандум за разбирателство относно създаването и поддържането на Съвместното командване на силите на НАТО в Норфолк"}
{"url": "http://www.focus-news.net/news/2019/09/04/2695425/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места. Предаването днес ще започнем с обобщение на празника, посветен на 50-та годишнина от обявяването на Симитли за град, който се състоя на 29 августВеднага след това ще имате възможността да чуете заместник-кметът на Община Симитли Евгения Георгиева, която ще ни разкаже повече за музеят „Симитлия – древната земя на кукерите“, който бе открит миналия четвъртък. Наш гост ще бъде и кметът на Община Симитли Апостол Апостолов. С него ще говорим по актуални теми и проблеми, свързани с града и малките населени места. Във втората част от изданието ще чуем отец Спас Веселински, свещеник в храм „Рождество Богородично“ – Симитли, а поводът е църковният празник Малка Богородица, който ще отбележим на 8 септември. Само на нашите честотите ще разберете и защо този ден е определен и за празник на Симитли, както и каква е празничната програма, предвидена за неделния ден. \r\nВие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net. Слушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова ако искате да сте на „Фокус“ за всичко актуално и интересно, което се случва в града и малките населени места от общината.", "date": "2019.09.04", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/09/04/2695424/kmetat-na-sofiya-yordanka-fandakova-nashata-zadacha-e-da-pokriem-vsichki-uchilishta-i-detski-gradini-s-energiyna-efektivnost.html", "text": "Нашата задача е да покрием всички училища и детски градини с енергийна ефективност. Това каза кметът на София Йорданка Фандъкова след проверка на извършването на дейности по енергийна ефективност в 79 училище „Индира Ганди“ в ж.к. „Люлин 7“, предаде репортер на  Агенция „Фокус“ . Тя добави, че това намалява разходите на училищата и детските градини. „Тези средства остават за децата, за учителите – по решение на училището при делегираните бюджети“, заяви Фандъкова. По думите ѝ с кмета на района са работили заедно, за да могат да бъдат защитени тези средства. „По-голямата част от средствата за 79 училище „Индира Ганди“ са от Националния доверителен екофонд. Използваме всички възможности, за да можем максимално да модернизираме училищата и детските градини“, каза още Йорданка Фандъкова.", "date": "2019.09.04", "title": "Кметът на София Йорданка Фандъкова: Нашата задача е да покрием всички училища и детски градини с енергийна ефективност"}
{"url": "http://www.focus-news.net/news/2019/09/04/2695427/rusiya-otgovori-na-balgariya-po-povod-skandala-s-izlozhbata-za-osvobozhdenieto-na-evropa-ot-natsizma-komentari-v-ruskite-medii-agentsiya-fokus.html", "text": "Темата за България присъства редовно в руските медии, но в последните часове средствата за масова информация в страната публикуваха серия от статии, посветени на скандала, който избухна между Москва и София по повод изложба за освобождението на Европа от нацизма. Откриването й е на 9 септември в Руския културно-информационен център в София, а организатор е дипломатическата мисия на Руската федерация в страната ни. \r\n \r\n Как се стигна до скандала? \r\n \r\nВъв вторник  Министерството на външните работи на България  разпространи официална позиция по повод организираната от посолството на Руската федерация изложба „75 години от освобождението на Източна Европа от нацизма“. \r\nОт МВнР заявиха следното: \r\n„Без да отричаме приноса на СССР за разгрома на нацизма в Европа, не трябва да си затваряме очите , че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\", пише в позицията на МВнР. \r\n„МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век\", допълват от Министерството. \r\n„От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България. \r\nСССР обявява война на България, когато на власт току-що е дошло ново демократично правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие. \r\nДългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология“, заявяват в позицията си от МВнР.  \r\n \r\nВ отговор  посолството на Руската федерация в България  изрази своята загриженост относно изявлението на Министерството на външните работи на България във връзка с изложбата, посветена на 75-годишнината от освобождението на Източна Европа от нацизма, която ще бъде открита в Руския културно-информационен център на 9 септември. Съответното предаде информационната агенция  TACC . \r\n„Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от тях бяха неизвестни или наскоро разсекретени. няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че прави официално изявление преди запознаването с експозицията\", отбелязват от руското посолство в София.  \r\n \r\nВодещата информационна агенция  РИА Новости  също публикува реакцията на руското посолство в България по повод разпространената от МВнР в София позиция, като не пропусна да припомни, че редица западни лидери се изказват негативно за ролята на СССР в победата над нацизма през Втората световна война. \r\n \r\nКоментарите на посолството на Москва в София са предадени от печатния орган на руското правителство – вестник  „Российская газета“ , както и от изданията  „Известия“, „Коммерсантъ“  и  „Комсомольская правда“ . \r\n \r\n„Посолството на РФ в България отговори на съмненията на София за освобождението на Европа от Червената армия“, предаде на свой ред за скандала информационната агенция  Интерфакс . \r\n \r\nМедийната група  РБК   отбелязва: „МВнР на България помоли освобождението на Европа от нацизма да не се приравнява с борбата на СССР срещу нацизма“. Под същото заглавие излизат статии и в  Газета.ру  и  „Рамблер“ . \r\n \r\n„София определи като намеса на Русия изложбата „75 години от освобождението на Европа от нацизма“, предаде информационната агенция  Regnum . \r\n \r\nВ коментар пред телевизионния канал  RT  председателят на Комисията по външни работи на Съвета на федерациите Владимир Джабаров се изказа по повод изявлението на българското външно министерство за ролята на СССР в освобождението на Европа от нацизма. \r\n„Надявам се президентът (на България Румен Радев – бел.р.) да каже, че това е неприемливо. Да се обвинява Русия, че е довела, както казват, „окупационен режим\", е неморално\", цитира телевизията думите на руския сенатор.  \r\n \r\n„Това е част от голямата кампания, която колективният Запад сега води срещу Русия по отношение на изкривяване и преразглеждане на историята“, заяви на свой ред сенаторът Олег Морозов пред вестник  „Взгляд“ . Така той коментира изявлението на българското външно министерство, че войната на СССР срещу Нацистка Германия не е освобождение на Европа. \r\n„Те искат да стигнат до тезата, че Съветският съюз е толкова виновен за началото на войната и за жертвите, колкото този, който я е започнал - Нацистка Германия“, заяви Олег Морозов, член на Комисията по външни работи на Съвета на федерациите. „Много е тъжно, че България беше забелязана в този хор, защото традиционните вековни приятелски отношения между нашите страни са известни. Също така се знае колко кръв е проляла Русия за независимостта на България и за мястото й на политическата карта на света\", допълни Морозов. \r\n \r\nВ ефира на радио  Sputnik  политологът и кандидат на историческите науки Михаил Смолин коментира позицията на българската страна така:  \r\n„Що се отнася до източноевропейските страни, които станаха социалистически в резултат на Втората световна война, те имат собствено вътрешно негодувание, че, освобождавайки се от нацистка окупация, те не са получи – както изглежда от днешна гледна точка - национална  независимост. Трябва да помним това - България обяви война на САЩ и Великобритания под натиска на Хитлер, но поддържаше дипломатически отношения със СССР. Това обаче не означава, че българската страна е права в своите изявления днес. Съветската армия победи много опасен враг, който не се стремеше да остави на славяните каквато и да било национална независимост. И ако СССР бе загубил тази война, просто нямаше да има независима България на географската карта. Има известна неблагодарност\". \r\nСпоред Смолин с подобни изявления България отхвърля собствената си история. „България обяви война на Германия, когато нашите войски се приближиха към нейна територия. Следователно тук те могат да бъдат възприети като съюзници, участвали в разгрома на Германия в последния етап на войната. И странно е, че те забравят историята си, този период на съвместната борба с Нацистка Германия за тяхната свобода. Още по-странно е, че съвременното ръководство на България не помни, че това не е първото освобождение на страната - ние също я освободихме от османското иго, имаме вековни връзки\", отбеляза политологът. \r\nСпоред него София се опитва да следва западноевропейската тенденция. „Изпълнението на българското ръководство е в западноевропейската тенденция, която цели да пренапише историята на Втората световна война, да зачеркнат победителите СССР и да омаловажат основната му тежест в тази обща победа, така че СССР да бъде възприет като същия агресор като Националсоциалистическа Германия“, твърди Михаил Смолин. \r\n \r\nРадио  „Ехото на Москва“  написа на интернет изданието си: „МВнР на България нарече „съмнителна\" тезата, че СССР е освободил Източна Европа от нацизма“.  \r\n \r\n„София осъди руската изложба за „освобождението“ на България от нацизма“, предаде  Voice of America  в московската си редакция.  \r\n \r\n„Братята са се заблудили напълно!“: Експертите „размазаха\" България, обсъждайки предателското изявление от „съучастниците на Хитлер\". Под това заглавия телевизионният канал  „Царьград“  публикува статия за последните събития в отношенията между София и Москва. След кратко обобщение на това как се стигна до скандала, медията привежда цяла поредица от коментари в социалните мрежи, в които страната ни е критикувана заради разпространената позицията на МВнР.  \r\n \r\n Тереза Герова", "date": "2019.09.04", "title": "Русия отговори на България по повод скандала с изложбата за освобождението на Европа от нацизма (Коментари в руските медии – Агенция „Фокус“)"}
{"url": "http://www.focus-news.net/news/2019/09/04/2695419/odobrena-e-tarifata-za-zaplashtane-na-predizbornite-predavaniya-po-bnt-i-bnr-pri-proizvezhdaneto-na-izborite-za-obshtinski-savetnitsi-i-za-kmetove-prez-2019-g.html", "text": "Със свое постановление правителството одобри тарифата, по която партиите, коалициите и инициативните комитети ще заплащат предизборните предаванията по Българската национална телевизия, Българското национално радио и техните регионални центрове в рамките на предстоящата предизборна кампания за избор на общински съветници и за кметове. Това съобщиха от  правителствената информационна служба . Тарифата е изготвена в съответствие с предложенията на ръководствата на БНТ и БНР. \r\nЦените на включените в тарифата форми на предизборна кампания не са променени спрямо тези, одобрени в тарифата, по която партиите са заплащали при произвеждането на изборите за членове на Европейския парламент от месец май 2019 г., с изключение на цената за изработка на агитационен клип в регионалните радиостанции на БНР (Благоевград, Бургас, Варна, Видин, Кърджали, Пловдив. Стара Загора и Шумен), която е намалена на 60 лв. \r\nПредизборната кампания се отразява в програмите на двете обществени медии под формата на клипове, диспути и други форми, договорени с представители на участниците в изборите по реда и условията, уредени в Изборния кодекс. Срокът за приемането на тарифата е не по-късно от 40 дни преди изборния ден, съгласно чл. 197 от Изборния кодекс.", "date": "2019.09.04", "title": "Одобрена е тарифата за заплащане на предизборните предавания по БНТ и БНР при произвеждането на изборите за общински съветници и за кметове през 2019 г."}
{"url": "http://www.focus-news.net/news/2019/09/04/2695429/kmetat-na-sofiya-yordanka-fandakova-do-tozi-moment-izgradihme-100-novi-sgradi-na-detski-gradini.html", "text": "До този момент изградихме 100 нови сгради на детски градини, строим и 10 училищни сгради. Това каза кметът на София Йорданка Фандъкова след проверка на извършването на дейности по енергийна ефективност в 79 училище „Индира Ганди“ в ж.к. „Люлин 7“, предаде репортер на  Агенция „Фокус“ . Тя коментира, че само в „Люлин“ има 20 училища и детски градини, които се нуждаят от поддържане. „Четири станаха етернитовите, които сменихме. Имаше голям брой етернитови детски градини“, каза Фандъкова и добави, че това е една от програмите, които Столична община е започнала, за да могат изцяло да бъдат преизградени тези сгради. „Това е много важен мой ангажимент, задача, която съм започнала още в качеството ми на заместник-кмет“, заяви Фандъкова. Тя поясни, че тази година ще бъдат открити нова спортна зала и кабинети в Първа английска езикова гимназия и още 5 други училищни сгради ще бъдат готови до края на годината.", "date": "2019.09.04", "title": "Кметът на София Йорданка Фандъкова: До този момент изградихме 100 нови сгради на детски градини"}
{"url": "http://www.focus-news.net/news/2019/09/04/2695428/dobrich-posetitelite-na-tsentara-za-zashtita-na-prirodata-i-zhivotnite-mogat-da-se-polyubuvat-i-na-interesni-rastitelni-vidove.html", "text": "Посетителите на Центъра за защита на природата и животните (ЦЗПЖ) в Добрич могат да се полюбуват и на интересни растителни видове. Това съобщи Християн Христов, директор на Общинското предприятие, предаде кореспондентът на  Радио „Фокус” – Варна .  „Има много и различни видове растения, но те по-скоро са присъщи за нашия ареал. Има дъб, бук, ясен, явор, което е много хубаво, защото освен, че е по-хладно, задържа сянката, придава един естествен вид на центъра. Това е идеята, това е концепцията“, каза Християн Христов. Той допълни, че интерес представлява в ограждението на бизоните един единствен зелен пояс от див портокал (маклура). Тези дървесни видове са оцелели, всички останали в ограждението са станали заради дървесната кора храна на бизоните. Кората на дивия портокал, който се използва в медицината, е горчива. Това, което е останало от другите дървесни видове, ръководството на зоопарка има намерение да опази чрез електропастир. Ще бъде направено и ново залесяване, когато започне ремонтът на ограждението, което е с дължина около 700 метра. В най-горещите летни дни питомците на зоопарка са били разхлаждани с вода, някъде тя е била сменяна по няколко пъти на ден. Жегите са поизсушили доста тревните площи и ръководството на Центъра се надява в един по-следващ етап да бъде изградена поливателна система. „Опитваме се да разнообразяваме животните. В момента има сезонни плодове и зеленчуци. Получаваме хубави дарения. Едно от тях е 700 кг дини, за което сме много благодарни. Абсолютно всички животни при нас обичат диня – тревопасни, птици. Мечките получават така наречените мечешки сладоледи. Те представляват 10-литрова туба за вода, напълнена със ситно нарязани плодове. Добавяме малко мед, малко вода и замразяваме всичко това. След това режем тубата и мечките получават едно голямо лакомство и животът е щастлив“, каза Християн Христов. Той допълни, че и това лято Зеленото училище се е радвало на голям интерес и посещаемост. На финала децата са организирали карнавал. „Мисля, че условията за едно Зелено училище са прекрасни и перфектни. Положихме много усилия, за да стегнем материалната база. Голямата зала е действаща. Има плакати, занимателни игри, учебна дъска. Все още Центърът за защита на природата и животните е с лятно работно време - от 9,00 до 19,00 часа. Ще премине към зимно работно време от 1 октомври до 31 март - от 10,00 до 16,00 часа. Почивен ден е понеделник.  \r\nЖулиета НИКОЛОВА", "date": "2019.09.04", "title": "Добрич: Посетителите на Центъра за защита на природата и животните могат да се полюбуват и на интересни растителни видове"}
{"url": "http://www.focus-news.net/news/2019/09/04/2695432/kardzhali-zasileno-prisastvie-na-politsiya-i-zhandarmeriya-shte-ima-po-vreme-na-natsionalniya-praznik-6-septemvri-na-patya-za-granichen-punkt-makaza.html", "text": "Засилено присъствие на полицията, подпомагано от жандармерията, ще се осъществи по републиканския път с международно значение I -5 за „Маказа“ по време на Националния празници. Това съобщи по време на пресконференция, която за пръв път даде старши комисар Атанас Илков, новият началник на ОДМВР-Кърджали, предаде репортер на  Радио \"Фокус\" . „Очакваме засилен трафик преди, по време и непосредствено след това, когато всички граждани се прибират от Гърция. Отправяме апел към гражданите да не излагат на риск себе си и останалите участници в движението, да бързат бавно“, каза комисар Илков и допълни, че приоритетът на органите на реда ще бъде насочен към рисковите фактори, като употреба на алкохол и упойващи вещества от участниците в движението. Наличният ресурс и всички налични средства на Областната дирекция на МВР в Кърджали, включително технически средства и при нужда включване на Пътна полиция и Жандармерия, ще бъдат използвани за контрол по пътищата в областта, за да се гарантира сигурността на гражданите и пътуващите чужденци през областта по време на празниците. „Препоръчително е да се ползват предпазни колани и столчета за деца. За да не се допуска посегателство на имуществото, всеки собственик е препоръчително да провери за отворени прозорци и врати преди да тръгне, и да не се оставят ценности и пари, а също и за забравени електрически уреди“, каза старши комисар за планираните дейност от ОДМВР-Кърджали на територията на областта.  \r\nДарина ДЕЕНИЧИНА", "date": "2019.09.04", "title": "Кърджали: Засилено присъствие на полиция и жандармерия ще има по време на Националния празник 6 септември на пътя за граничен пункт \"Маказа\""}
{"url": "http://www.focus-news.net/news/2019/09/04/2695434/odobreni-sa-balgarskite-pozitsii-za-sesiyata-na-smesenata-mezhdupravitelstvena-balgaro-koreyska-komisiya-i-za-5-oto-zasedanie-na-balgaro-uzbekskata-mezhdupravitelstvena-komisiya-za-satrudnichestvo.html", "text": "Правителството одобри позицията и състава на официалната българска делегация за Втората сесия на Смесената междуправителствена българо-корейска комисия за икономическо, промишлено, търговско и техническо сътрудничество, която ще се състои в периода 09-13 септември в Сеул, Република Корея. Това съобщиха от  правителствената информационна служба .  По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията, туризма и други области от взаимен интерес.  \r\nОдобрени са също така позицията и съставът на официалната българска делегация за участие в Петото заседание на Българо-узбекската междуправителствена комисия за икономическо и научно-техническо сътрудничество, което ще се проведе на 11 и 12 септември в гр. София. Ще бъдат обсъдени въпроси в основните области на двустранното сътрудничество: взаимна търговия, регионално развитие и благоустройство, туризъм, култура, енергетика, селско стопанство, транспорт, инвестиции и др. Предвижда се Комисията да набележи съгласувани мерки за разширяване на сътрудничеството и деловите връзки между двете страни в областите от взаимен интерес.", "date": "2019.09.04", "title": "Одобрени са българските позиции за сесията на Смесената междуправителствена българо-корейска комисия и за 5-ото заседание на Българо-узбекската междуправителствена комисия за сътрудничество"}
{"url": "http://www.focus-news.net/news/2019/09/04/2695435/burgas-dve-ot-nay-izvestnite-balgarski-sakrovishta-mogat-da-badat-razgledani-v-grada-do-kraya-na-septemvri.html", "text": "Две от най-известните български съкровища могат да бъдат разгледани в Бургас до края на септември. Близо 8 хиляди посетители са разгледали гостуващите изложби „Тракийското златно съкровище от Вълчитрън“ и „Споменът за Велика България“ в зала „Трезор“ на Археологическия музей (ул. А. Богориди 21) от началото на летния сезон. Това съобщиха от пресцентъра на  Община Бургас . Вълчитрънското съкровище е най-голямото тракийско златно съкровище, открито до този момент в пределите на страната. Съставено е от девет съда с чистотата на златото 88% и общо тегло 12.5 кг, като най-големият от тях е 4.5 кг. Предполага се, че златните съдове са използвани в култовите практики на тракийските царе-жреци, живели в периода 1600-1200 години преди Хр. В изложбата „Споменът за Велика България“ са представени най-впечатляващите предмети от съкровището на хан Кубрат от Малая Перешчепина – златните пръстени на хана с неговото име, жезъл, златни бокали и кани, златен ритон, златни накрайници и апликации от ханския колан и много други. Те са единствени музейни копия на оригиналите, които се съхраняват в музея „Ермитаж“ в Санкт Петербург. Експонатите са собственост на Национален исторически музей-София и са изработени специално, за да може родната публика да се докосне до историята на прабългарите. Съкровището на хан Кубрат е най-голямото ранносредновековно съкровище, открито до този момент в Европа. То е съставено от златни и сребърни предмети с обща тежест 76 кг, които красноречиво илюстрират изключителната икономическа мощ на държавата на хан Кубрат, известна в историческите извори като „Велика България“.", "date": "2019.09.04", "title": "Бургас: Две от най-известните български съкровища могат да бъдат разгледани в града до края на септември"}
{"url": "http://www.focus-news.net/news/2019/09/04/2695433/burgas-27-signala-za-nepriyatni-mirizmi-sa-postapili-v-obshtinata-vse-oshte-nyama-ofitsialno-stanovishte-za-prichinata-ot-riosv.html", "text": "Снощи на дежурния телефон на Община Бургас са постъпили 27 сигнала за неприятни миризми – на пропан-бутан и на нефтопродукти. Това съобщиха от пресцентъра на  Община Бургас . Сигналите са предимно от квартал „Долно Езерово“, ЦГЧ и комплекс „Възраждане“. Всички постъпили сигнали са предадени веднага след получаването им на компетентния орган – РИОСВ - Бургас. Незабавно е информиран и оперативният дежурен на „ЛУКойл Нефтохим Бургас“. До този момент Община Бургас все още не е получила официално становище за причината за неприятните миризми от компетентния орган – РИОСВ.  \r\n„За Община Бургас е неприемливо часове след получените сигнали  компетентният контролиращ орган да не е предприел действия за установяване причините за проблема и за разпореждането на конкретни мерки за решаването му. Не намираме за нормална ситуацията, в която не РИОСВ - Бургас информира Община Бургас за проблеми с качеството на въздуха, а Община Бургас сигнализира за такива и настоява за действия. Община Бургас продължава да настоява за по-експедитивни и адекватни действия от страна на Министерството на околната среда и водите, по-засилен превантивен контрол на предприятията и най-вече за навременна информация, която да се подава на гражданите. Настояваме за отговор от ръководството на „ЛУКойл Нефтохим Бургас“, защо при конкретните метеорологични условия – пълно безветрие, от страна на рафинерията не е приведен в действие разработеният оперативен план за работа на предприятието при неблагоприятни метеорологични условия\", посочват от Общината.  \r\n„Смятаме, че гражданите на Бургас имат право да знаят какви конкретни мерки са предприети и от предприятието, и от контролиращия орган – РИОСВ. Припомняме, че въпреки настояването на кмета на Община Бургас да се увеличат правомощията на общините по отношение на големите промишлени предприятия, отговорността беше оставена единствено на Изпълнителната агенция по околна среда към МОСВ. Община Бургас се обръща към гражданите и ги призовава да продължават да подават сигнали, защото това е единственият начин, въпреки ограничените ни правомощия, да изискваме от тяхно име бърза и адекватна реакция\", добавят от Общината.", "date": "2019.09.04", "title": "Бургас: 27 сигнала за неприятни миризми са постъпили в Общината, все още няма официално становище за причината от РИОСВ"}
{"url": "http://www.focus-news.net/news/2019/09/04/2695430/pp-ataka-karakachanov-i-simeonov-varnaha-dps-na-treto-myasto.html", "text": "Красимир Каракачанов и Валери Симеонов направиха ДПС трета политическа сила. Те анулираха постижението на Волен Сидеров, който създаде коалицията и за първи път в новата ни парламентарна история измести ДПС от третото място. Това съобщиха от пресцентъра на  ПП „Атака“ . \r\n„Изгонването на трима членове на ПГ на Обединени патриоти доведе до намаляването на броя на групата и попадането й на четвърто място в българския парламент”, каза депутатът от ПП „Атака“ Явор Нотев пред журналисти на пресконференция в Народното събрание. Той обяви своето решение и решението на колегите си проф. Станислав Станилов, Николай Александров и Маргарита Николова да напуснат парламентарната група на т. нар. Обединени патриоти. \r\nРешението им идва след подлия удар, нанесен от Красимир Каракачанов и Валери Симеонов на създателя на коалиция Обединени патриоти Волен Сидеров. Изключването на Сидеров, Чуколов и Шопов е болшевишки комсомолски акт, коментират политолози и журналисти в кулоарите на парламента. \r\nПо думите на Нотев четиримата напускат след завръщането на Валери Симеонов в българския парламент и неговата обработка на депутатите. „Стана така, че в групата се оказахме рамо до рамо с идеолога на ангажимента на България да заплати 2 млрд. по направление не на нашите цели, споделени от нашите избиратели. 2 млрд., които отидоха за въоръжение незнайно къде и как, незнайно какво ще бъде получено тук”, акцентира Нотев по повод изтребителите F-16, които Каракачанов плати с парите на българските данъкоплатци. \r\nТе приемат като подигравка предложението на новото ръководство на т. нар. Обединени патриоти да останат членове на групата, запазвайки своите позиции, срещу обявяването, че са членове на групата от гражданската квота. „Ние сме членове на централното ръководство на партия ПП „Атака“. Няма как да направим компромис с нашата политическа ориентация”, заяви в заключение Явор Нотев.", "date": "2019.09.04", "title": "ПП „Атака“: Каракачанов и Симеонов върнаха ДПС на трето място"}
{"url": "http://www.focus-news.net/news/2019/09/04/2695438/veliko-tarnovo-novi-dva-sluchaya-na-tuberkuloza-sa-registrirani-v-oblastta-prez-minalata-sedmitsa.html", "text": "Нови два случая на туберкулоза са регистрирани в областта през миналата седмица. Това съобщават за  Радио „Фокус“ – Велико Търново  от Регионалната здравна инспекция. Пациентите са от общините Лясковец и Сухиндол и се лекуват в местните болници. За периода  26 август – 1 септември в областта са отчетени още четирима заболели от варицела – трима в старопрестолната община и един в Горна Оряховица, петнадесет случая на ентероколити, два на вирусен хепатит, като видът не е уточнен и два на скарлатина. Оплакванията от остри респираторни заболявания в областта са били пет. \r\n \r\nЛуиза ТРАНЧЕВА", "date": "2019.09.04", "title": "Велико Търново: Нови два случая на туберкулоза са регистрирани в областта през миналата седмица"}
{"url": "http://www.focus-news.net/news/2019/09/04/2695437/kmetat-na-sofiya-yordanka-fandakova-darihme-nad-100-obshtinski-imota-na-agentsiya-patna-infrastruktura.html", "text": "Дарихме над 100 общински имота на Агенция „Пътна инфраструктура“ (АПИ), за да можем да напреднем в придобиването на земя от тяхна страна. Това каза кметът на София Йорданка Фандъкова, предаде репортер на  Агенция „Фокус“ . Фандъкова каза, че с АПИ са работили заедно за развитието на инфраструктурата на София.  Тя добави, че днес Министерски съвет е гласувал средствата за разширението на Южната дъга от „Младост“ до АМ „Тракия“. „Това е изключително важна инвестиция за развитието и промяната в града и това е плод на огромни усилия. Никак не е лесно на фона на нуждите от цялата страна да се защитят средства точно за София“, каза кметът. Тя заяви, че ще настоява максимално бързо да започнат ремонтните дейности в столицата. „Очаквам до края на септември – началото на октомври най-късно строителните дейности да започнат“, поясни Фандъкова. По думите ѝ проектът за разширението на Южната дъга ще бъде удобство за тези, които преминават. „Ще бъде много удобно за развитието на икономиката и бизнеса“, добави тя. Йорданка Фандъкова коментира, че е много по-лесно да се оплаква, отколкото да върши работа, но тя не го прави. „Аз не съм свикнала да се оплаквам, а да отида, да настоявам, да си върша работата и да защитава проектите“, добави тя.", "date": "2019.09.04", "title": "Кметът на София Йорданка Фандъкова: Дарихме над 100 общински имота на Агенция „Пътна инфраструктура“"}
{"url": "http://www.focus-news.net/news/2019/09/04/2695439/sazdava-se-natsionalen-savet-po-migratsiya-granitsi-ubezhishte-i-integratsiya.html", "text": "Правителството прие Постановление, с което на мястото на Националния съвет по миграция и интеграция се създава Национален съвет по миграция, граници, убежище и интеграция. Това съобщиха от  правителствената информационна служба .   \r\nНовият орган осигурява необходимата приемственост по задачите, свързани с формулиране и координация на изпълнението на държавните политики в областта на миграцията, убежището и интеграцията на граждани на трети страни. \r\nСъс създаването на Националния съвет по миграция, граници, убежище и интеграция България изпълнява изискването да създаде национален механизъм за интегрирано гранично управление, заложено от европейското законодателство.", "date": "2019.09.04", "title": "Създава се Национален съвет по миграция, граници, убежище и интеграция"}
{"url": "http://www.focus-news.net/news/2019/09/04/2695440/ministerskiyat-savet-odobri-izmeneniya-v-zakona-za-aktsizite-i-danachnite-skladove.html", "text": "Правителството одобри законопроект за изменение и допълнение на Закона за акцизите и данъчните складове (ЗАДС) и предлага на Народното събрание да го приеме.  Това съобщиха от  правителствената информационна служба . Въвеждат се изисквания за използване на система за видеонаблюдение и контрол в данъчните складове, в които се произвеждат и складират енергийни продукти с код по Комбинираната номенклатура 2710 12 до 2710 20 (бензин, газьол, керосин и др.), както и тези, на чиято територия са разположени дестилационни съоръжения за производство на етилов алкохол и дестилати. \r\nВидеокамерите следва да бъдат монтирани на всички места, през които в обектите влизат или ги напускат транспортни средства, както и да имат възможност за разпознаване на номера за идентификация на транспортните средства. Целта е да се осигури дистанционно наблюдение от контролните органи на процесите по въвеждане и извеждане на тази група акцизни стоки от данъчните складове, спрямо които е налице необходимост от завишаване на контрола, като се сведе до минимум възможността за неправомерно извеждане на акцизни стоки от данъчните складове. \r\nОсвободените от акциз крайни потребители (ОАКП) се задължават да използват автоматизирана система за отчетност. Когато в обектите на ОАКП се използват енергийни продукти с код по КН 2710 12 до 2710 20 за цели, различни от моторно гориво и гориво за отопление, се въвежда задължение за ОАКП да използват средства за измерване и контрол и автоматизираните им системи за отчетност да позволяват извършването в реално време на контрол на количествата енергийни продукти, които ще се получават или използват в обекта, както и суровините, материалите, произведените или складираните стоки. \r\nВ преходните и заключителни разпоредби на законопроекта се предлагат промени и в Закона за данък върху добавената стойност (ЗДДС), с които се разширява обхватът на услуги, при които фискалният бон, регистриращ продажбата, може да се визуализира само на дисплей, без да се издава хартиен документ, и услугите се регистрират и отчитат чрез фискални устройства, вградени в автоматите на самообслужване. Предложението обхваща всички услуги, които се предоставят от автомати на самообслужване с електрическо захранване, като изрично се изключва предоставянето на услуги по обмяна на валута чрез автомат за обмяна на валута.", "date": "2019.09.04", "title": "Министерският съвет одобри изменения в Закона за акцизите и данъчните складове"}
{"url": "http://www.focus-news.net/news/2019/09/04/2695431/kmetat-na-sofiya-yordanka-fandakova-moga-da-pokazha-na-maya-manolova-edna-po-edna-novite-100-detski-gradini.html", "text": "Мога да покажа на Мая Манолова една по една новите 100 детски градини. Това каза кметът на София Йорданка Фандъкова относно кандидатурата на Мая Манолова за кмет на столицата, предаде репортер на  Агенция „Фокус“ . „Чух, че г-жа Манолова е питала къде са училищата и детските градини в кварталите. Тук са – в кварталите“, каза Фандъкова. Тя добави, че до края на годината се очаква още няколко детски градини да бъдат завършени. „До края на годината очаквам още 5 да бъдат завършени, строим общо 8 в момента и започваме още 9. Това е работа“, заяви кметът на София. По думите ѝ развитието на София не е лесно. „Развитието на София изисква работа. И аз съм срещала много трудности по пътя си, но не съм се отказвала, защото съм поела ясен ангажимент“, каза Йорданка Фандъкова.", "date": "2019.09.04", "title": "Кметът на София Йорданка Фандъкова: Мога да покажа на Мая Манолова една по една новите 100 детски градини"}
{"url": "http://www.focus-news.net/news/2019/09/04/2695443/alsat-m-makedoniya-ali-ahmeti-svika-partiynoto-rakovodstvo-na-dsi.html", "text": "Претседателят на „Демократичен съюз за интеграция“ (ДСИ)Али Ахмети свика заседание на Централното партийно ръководство в седалището на партията в Мала Речица, предава излъчващият на албански език скопски телевизионен канал  „Алсат-М“ . \r\nСрещата е насрочена за 15:00 часа местно време (16:00 часа българско време) и се очаква на нея да бъде обсъдена актуалната политическа ситуация в страната, както и вътрешнопартийната организация на партията преди провеждането на годишния й конгрес. Други подробности по темата не се привеждат. \r\n \r\n Тереза Герова", "date": "2019.09.04", "title": "„Алсат-М“ (Македония): Али Ахмети свика партийното ръководство на ДСИ"}
{"url": "http://www.focus-news.net/news/2019/09/04/2695447/varna-okrayniyat-sad-ostavi-v-aresta-obvinyaemiyat-za-grabezh-vazrasten-mazh.html", "text": "Окръжният съд остави в ареста обвиняемият за грабеж възрастен мъж. Окръжният съд във Варна определи постоянна мярка „задържане под стража“ на обвиняемия, който е с инициали Васил М.. Това съобщават от пресслужбата на  ВОС . Мъжът е обвиняем по досъдебно производство на I РУ за извършен грабеж, представляващ опасен рецидив. Според обвинението, на 01.09.2019 г., около 08.30 ч., в подлез на бул. „Хр. Ботев“ и ул. „Д-р Пискюлиев“ Васил М., чрез използване на физическа сила отнел мобилен телефон и 8 лв. и 50ст. от жертвата. Той е осъждан 17 пъти за престъпления от общ характер – предимно кражби и грабежи, с множеството полицейски регистрации. Престъплението, за което е привлечен като обвиняем 30-годишния мъж, е тежко по смисъла на закона, като за него се предвижда наказание „лишаване от свобода“ за срок от 5 до 15 години. Състав на Варненския окръжен съд, след като разгледа всички събрани до момента доказателства, прецени че съществува обосновано подозрение Васил М.,  да е автор на деянието, за което му е повдигнато обвинение. Съдът счете, че съществува реална опасност обвиняемият да се укрие, предвид начина му на живот, тъй като независимо че същият има постоянно местоживеене, се занимава със скитничество и пребивава на различни места във Варна. Опасността от извършване на престъпление се подкрепя както от свидетелството за съдимост на лицето, така и от изготвената справка от МВР. От нея е видно, че след освобождаването от затвора по последната присъда Васил М. е продължил да има криминални прояви – регистриран е бил пет пъти от март 2017 г. до настоящия момент. За съда всички изброени  обстоятелства   наложиха  извода,   че  към настоящия момент най- правилната и законосъобразна мярка за неотклонение, която може да се определи спрямо Васил М. е най-тежката, а именно „задържане под стража. Определението на Окръжен съд – Варна може да бъде обжалвано пред Апелативен съд – Варна.", "date": "2019.09.04", "title": "Варна : Окръжният съд остави в ареста обвиняемият за грабеж възрастен мъж"}
{"url": "http://www.focus-news.net/news/2019/09/04/2695446/ek-posleden-priziv-kam-vsichki-grazhdani-i-predpriyatiya-ot-es-da-se-podgotvyat-za-breksit-bez-sporazumenie.html", "text": "Като се има предвид, че до оттеглянето на Обединеното кралство от Европейския съюз на 31 октомври 2019 г. остават 8 седмици, в своето 6то съобщение относно готовността за Брексит Европейската повтори призива си към всички заинтересовани страни в ЕС-27 да се подготвят за оттегляне без споразумение, се казва в съобщение от  пресслужбата на ЕК . \r\nС оглед на продължаващата несигурност в Обединеното кралство относно ратифицирането на споразумението за оттегляне, договорено с правителството на Обединеното кралство през ноември 2018 г., и на цялостната политическа ситуация в страната, оттеглянето от ЕС без споразумение на 1 ноември 2019 г. остава реална, макар и нежелана, възможност.  \r\nИменно в този дух Европейската комисия публикува подробен контролен списък, за да помогне на предприятията, които търгуват с Обединеното кралство, да извършат последните си приготовления. За основа на този списък служат предишни съобщения и 100 известия до заинтересованите страни, които обхващат широк кръг сектори.   \r\nВ допълнение към това Комисията предложи на Европейския парламент и Съвета да бъдат направени целенасочени технически корекции в продължителността на извънредните мерки в областта на транспорта в случай на оттегляне без споразумение. Комисията също така предложи да бъдат повторени и през 2020 г. съществуващите договорености при извънредни ситуации за 2019 г. по отношение на сектора на рибарството и на евентуалното участие на Обединеното кралство в бюджета на ЕС за 2020 г.  \r\nИ накрая, Комисията предложи фонд „Солидарност“ на Европейския съюз и Европейският фонд за приспособяване към глобализацията да бъдат подготвени да подкрепят предприятията, работниците и държавите членки, които са най-силно засегнати от оттегляне без споразумение. Европейският парламент и Съветът трябва да постигнат съгласие по тези предложения.", "date": "2019.09.04", "title": "ЕК: Последен призив към всички граждани и предприятия от ЕС да се подготвят за Брексит без споразумение"}
{"url": "http://www.focus-news.net/news/2019/09/04/2695448/gd-granichna-politsiya-intenziven-e-trafikat-na-granitsite-s-rumaniya-turtsiya-gartsiya-i-sarbiya.html", "text": "Интензивен е трафикът на границите с Румъния, Турция, Гърция и Сърбия“. Това съобщиха от  ГД „Гранична полиция“ . На границата с Република Сърбия трафикът е интензивен на изход за леки автомобили. На границата с Република Гърция трафикът е интензивен  на ГКПП „Кулата“ на изход за леки и товарни автомобили, на ГКПП „Маказа\" на изход за леки автомобили. На границата с Република Турция на ГКПП „Капитан Андреево“ и на ГКПП „Лесово“ трафикът е интензивен на изход за товарни автомобили. На границата с Румъния трафикът е интензивен на изход за товарни автомобили на ГКПП „Дунав мост“ и ГКПП „Дунав мост 2“, на ГКПП „Кардам“ и ГКПП „Дуранкулак“ трафикът е интензивен на вход и изход за леки автомобили. На границата с Република Северна Македония трафикът е нормален на всички гранични контролно-пропускателни пунктове.", "date": "2019.09.04", "title": "ГД „Гранична полиция“: Интензивен е трафикът на границите с Румъния, Турция, Гърция и Сърбия"}
{"url": "http://www.focus-news.net/news/2019/09/04/2695444/pravitelstvoto-prie-promeni-v-pravilnika-za-organizatsiyata-i-deynostta-na-natsionalnata-komisiya-za-borba-s-trafika-na-hora.html", "text": "Министерският съвет прие промени в Правилника за организацията и дейността на Националната комисия за борба с трафика на хора (НКБТХ). Това съобщиха от  правителствената информационна служба . \r\nСъгласно промените се увеличава щатната численост на администрацията на Националната комисия за борба с трафика на хора от 9 на 11 щатни бройки. Увеличението е в рамките на общата численост на персонала на администрацията на изпълнителната власт и ще се осъществи чрез компенсирани промени. \r\nНеобходимостта от укрепване на капацитета на администрацията на НКБТХ се откроява с оглед нарастването на функциите ѝ, увеличаването на броя на структурите, разкрити в рамките на Закона за борба с трафика на хора, както и с оглед на все по-активната роля на администрацията в изпълнение на националните политики и мерки за борба с трафика на хора и закрила на жертвите.", "date": "2019.09.04", "title": "Правителството прие промени в Правилника за организацията и дейността на Националната комисия за борба с трафика на хора"}
{"url": "http://www.focus-news.net/news/2019/09/04/2695450/pravitelstvoto-osiguryava-pari-za-okolovrastnoto-shose-na-sofiya-ot-mladost-do-izhoda-za-am-trakiya.html", "text": "В продължение на четири години ще са необходими общо до 144 598 366 лева, които ще бъдат осигурени от държавния бюджет и от приходите от тол таксуване за изграждането на 6,08 км от Софийския околовръстен път. Това съобщиха от  правителствената информационна служба .  Това е участъкът от пътен възел „Цариградско шосе“ до пътен възел „Младост“. Средствата ще се усвояват на база фактически извършени разходи. \r\nПървите реално отпуснати пари за дейности, свързани с изпълнението на проекта, са в размер до 13 919 367 лева. Те се предоставят по бюджета на Министерството на регионалното развитие и благоустройството за 2019 г. \r\nВ резултат на инвестицията отсечката между п.в. „Младост“ и изхода за АМ „Тракия“ ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите пътни артерии ще става чрез пътните възли „Стар Лозенски път“, „Патриарх Герман“, „Самоковско шосе“ и „Младост“ („ул. 406“). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др. \r\nВ резултат на изграждането на участъка от Софийския околовръстен път от пътен възел „Цариградско шосе“ до пътен възел „Младост“ транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор № V. Участъкът е от голямо значение, тъй като осъществява връзка между АМ „Струма“ и АМ „Тракия“ и провежда транзитния трафик от АМ „Калотина – София“ към морските райони и границите с Турция и Гърция. \r\nЧрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването.", "date": "2019.09.04", "title": "Правителството осигурява пари за околовръстното шосе на София от „Младост“ до изхода за АМ „Тракия“"}
{"url": "http://www.focus-news.net/news/2019/09/04/2695449/odobreni-sa-dopalnitelni-razhodi-po-byudzheta-na-mrrb-za-2019-g.html", "text": "Правителството прие постановление за поемане на ангажимент от Министерство на регионалното развитие и благоустройството на до 447 100 000 лв. за укрепване на обекти от републиканската пътна мрежа, засегнати от свлачищни и срутищни процеси, в следващите три години. Това съобщиха от  правителствената информационна служба . До 31 млн. лв. се отпускат по бюджета на министерството за 2019 г. Останалите 416 100 000 лв. ще бъдат осигурени от приходите от тол такси в периода от 2020 г. - 2021 г. за финансиране на цялостното изпълнение на проектите. \r\nС осигурените средства ще се финансира извършването на геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа.  \r\nСред обектите, по които ще се работи, са отсечки от пътищата: Соколовци - Смолян - Средногорци; Кочериново - Рила - Рилски манастир - Кирилова поляна; Костенец - Радуил - Боровец - Самоков; Мизия - Оряхово и други. Ще се изградят и контролно-измервателни системи за последващ мониторинг на териториите с изпълнени геозащитни мерки и дейности за стабилизиране на свлачищита и срутищата. \r\nГравитационните склонови явления и процеси са едни от най-опасните стихийни бедствия, свързани не само с нанасянето на огромни щети, но са и потенциална опасност, застрашаваща живота и здравето на хората. Овладяването на подобен тип дестабилизационни процеси и явления и бързото и навременно възстановяване на нанесените щети от тях по републиканската пътна мрежа е приоритет за Министерството на регионалното развитие и благоустройството и Агенция „Пътна инфраструктура“.", "date": "2019.09.04", "title": "Одобрени са допълнителни разходи по бюджета на МРРБ за 2019 г."}
{"url": "http://www.focus-news.net/news/2019/09/04/2695441/es-predupredi-riskat-ot-brekzit-bez-sdelka-se-uvelichava.html", "text": "Рискът Великобритания да излезе от структурите на Европейския съюз без споразумение, което да смекчи удара и за двете страни, се увеличава. Това предупредиха от Брюксел на фона на политическите сътресения в Лондон, предава  AFP . \r\n„Останалото кратко време и политическата ситуация в Обединеното кралство увеличиха риска страната да се оттегли на тази дата (31 октомври 2019 г.) без споразумение\", заяви Европейската комисия, като издаде последната си препоръка за подготовка за хаотичен Брекзит „без сделка\". \r\n \r\n Тереза Герова", "date": "2019.09.04", "title": "ЕС предупреди: Рискът от Брекзит без сделка се увеличава"}
{"url": "http://www.focus-news.net/news/2019/09/04/2695451/sport-despodov-pred-dani-mladenov-za-titulyarnoto-myasto.html", "text": "Националният селекционер Краси Балъков ще хвърли дебютанта Вандерсон в тежкото гостуване на Англия на 7 септември. Бразилският ас на Лудогорец за първи път получи повиквателна, след като българският паспорт и петте години в нашето първенство му позволиха да стане национал. Техничарят ще бъде предпочетен за левия фланг заради огромния си опит в евромачове и липсата на притеснение от това да играе на препълнени стадиони и във важни срещи. Вандерсон има мачове срещу Реал Мадрид, Ливърпул, Арсенал, ПСЖ, Цървена звезда, Стяуа, Партизан и Милан, а също така е автор на най-важните голове за разградчани в евротурнирите. \r\nНа върха на атаката Балъков е избрал да не разчита на типичен централен нападател срещу съперник като Англия, а да разчита на капитана Ивелин Попов. Бала щял да се довери и на силната форма на Божидар Краев, който прави чудеса със своя Жил Висенте и донесе победата над Порто. Преди година юношата на Ботев Враца донесе и победата над Словения с двата си гола, а по това време той дори не бе титуляр в Мидтиланд. Въпреки че пренебрегна принципа си да не вика с играчи с по-малко от 75% от мачове в клубния си тим, Балъков ще се довери на Кирил Десподов на десния фланг. Негова алтернатива там е намиращият се в топформа и отбелязал 8 гола този сезон Дани Младенов.", "date": "2019.09.04", "title": "Спорт: Десподов пред Дани Младенов за титулярното място"}
{"url": "http://www.focus-news.net/news/2019/09/04/2695445/prieti-sa-tehnicheskite-pravila-za-predostavyane-na-informatsiya-ot-edinna-platforma-za-infrastruktura-za-elektronnite-saobshtitelni-mrezhi.html", "text": "Техническите правила за подаване и актуализиране на данните в географската информационна система за инфраструктура за електронните съобщителни мрежи бяха приети от Министерския съвет. Това съобщиха от  правителствената информационна служба . Актът урежда и начина на достъп до информацията в портала, наречен Единна информационна точка. \r\nНаредбата е част от необходимите нормативни актове за изпълнението на изискванията на Закона за електронните съобщителни мрежи и физическата инфраструктура. Целта е чрез своевременна и надеждна информация да се създадат условия за ускорено разгръщане на високоскоростни електронни съобщителни мрежи, намаляване на инвестиционните разходи, координация при строежите и осигуряване на ефективен контрол.", "date": "2019.09.04", "title": "Приети са техническите правила за предоставяне на информация от единна платформа за инфраструктура за електронните съобщителни мрежи"}
{"url": "http://www.focus-news.net/news/2019/09/04/2695452/profesor-vladimir-chukov-arabist-evropeyskite-darzhavi-sa-buferat-koyto-mozhe-da-razreshi-vaprosa-s-iranskoto-yadreno-sporazumenie.html", "text": "В центъра на разрешаването на споровете по иранското ядрено споразумение са европейските държави. Това каза арабистът професор Владимир Чуков в интервю за  Агенция „Фокус“  във връзка с последните развития около въпроса с иранското ядрено споразумение. Чуков посочи способите, чрез които Иран и САЩ се опитват да излязат печелившия играч: „Има много сложен механизъм, чрез който една от двете страни – САЩ и Иран, може да обвини другата, че не е удовлетворена и може съответно да направи стъпи така, че да се нарушат вече подписани клаузи. Това вече е третият такъв срок. Това са по 30 дни. Иран достига до една черта, до една линия и ниво, което му забранява споразумението от 2015 година. Нека да припомним, че става въпрос за 20 % обогатен уран и 300 килограма такъв. Те се опитват да възстановят центрофугите на ядрения реактор в Ерак и броя на центрофугите, които извеждат тежка вода и така нататък. Всичко това са подробности, чрез които Иран се опитва да накара европейците да упражнят натиск върху САЩ така, че те да седнат на масата за преговорите, но иранците да имат по-силна позиция. В същото време САЩ се опитват точно обратното – да упражнят натиск върху европейците, за да накарат Иран да седне на масата на преговорите така, че да бъде предоговорено това споразумение, но вече в тяхна полза“, коментира той. Чуков заяви, че е нужна единна европейска позиция по въпроса с иранското ядрено споразумение, но такава към момента не съществува: „Според мен активната европейска позиция е на Париж, докато Лондон в лицето на новия премиер по-скоро се доближи като позиции до САЩ“, каза още той. „Ако Тереза Мей беше много по-близка до групата на европейците, то Борис Джонсън е много по-близък до САЩ и естествено, разчитайки на помощ след Брекзит. Докато Германия е много конструкционистко настроена спрямо каквито и да е атаки или натиск върху Иран. Да припомним, че най-големият външноевропейски партньор на Иран е Германия. Огромната част от технологиите, става въпрос за технологиите на малките и средните фирми, са германски. Там Германия има огромни интереси, макар и те да бяха редуцирани в някаква степен след натиска на САЩ. Неслучайно Германия отказа въобще да участва по какъвто и да било повод в гарантирането на корабоплаването в Персийския залив“, коментира още професор Чуков.  \r\n \r\n Пълния текст на интервюто четете по-късно в „Мнение”  \r\n \r\nТеодора ПАВЛОВА", "date": "2019.09.04", "title": "Професор Владимир Чуков, арабист: Европейските държави са буферът, който може да разреши въпроса с иранското ядрено споразумение"}
{"url": "http://www.focus-news.net/news/2019/09/04/2695453/kathimerini-neformalnata-sreshta-mezhdu-mitsotakis-i-borisov-e-otmenena.html", "text": "Неофициална среща между министър-председателя на Гърция Кириакос Мицотакис и българския му колега Бойко Борисов, първоначално насрочена за сряда вечерта в Атина, е отменена, съобщава електронното издание на вестник  Kathimerini , като се позовава на държавната информационна агенция  ANA-MPA . \r\nВ разпространения доклад се подчертава, че българският премиер е на частно посещение в гръцката столица.   \r\nДруги подробности по темата не се съобщават. \r\n \r\n Тереза Герова", "date": "2019.09.04", "title": "Kathimerini: Неформалната среща между Мицотакис и Борисов е отменена"}
{"url": "http://www.focus-news.net/news/2019/09/04/2695454/blagoevgrad-priklyuchi-remontat-na-ul-belasitsa-v-gr-petrich.html", "text": "Със собствени  бюджетни средства и след години неудобства за живущите в района се благоустрои ул. „Беласица“ в гр. Петрич. Това съобщиха от пресцентъра на  Община Петрич . Състоянието на улицата създаваше години наред проблеми за петричани. Към днешна дата е положена асфалтова настилка, подменен е водопроводът на улицата, изградени са тротоари. Решен е и проблемът със свличането на земна маса, като е изградена нужната подпорна стена. За цялостната рехабилитация на ул. „Беласица“ и подземна инфраструктура са инвестирани 186 000 лв., заложени в тазгодишния бюджет на община Петрич по предложение на кмета Димитър Бръчков. Също преди дни приключи ремонтът и на тротоарните площи по ул. „Цар Симеон“ в участъка от СБА до Промишлена зона, по който ежедневно се придвижват работници. Нови тротоарни плочки се поставиха и на ул. „Европа“. Към момента се работи по благоустрояването на ул. „Тома Митов“. Обновяват се тротоарите, ще се изгради и нова подпорна стена, тъй като улицата граничи с ДГ „Слънце“, както и нова ограда. Средствата за целта са в размер на 55 000 лв.", "date": "2019.09.04", "title": "Благоевград: Приключи ремонтът на ул. „Беласица“ в гр. Петрич"}
{"url": "http://www.focus-news.net/news/2019/09/04/2695458/ministar-mladen-marinov-tryabva-zakonova-reglamentatsiya-na-elektricheskite-trotinetki-vodachite-im-da-spazvat-deystvashtiya-zakon-za-dvizhenie-po-patishtata.html", "text": "Трябва да има законова регламентация на електрическите тротинетки, водачите им трябва да действащия Закон за движение по пътищата.Това каза министърът на вътрешните работи Младен Маринов пред журналисти в Народното събрание във връзка с електрическите тротинетки, предаде репортер на  Агенция \"Фокус\" . \r\n\"Колегите обясниха, че по смисъла на сега действащия закон това са моторни превозни средства. След като са моторни превозни средства трябва да отговарят на определени изисквания. Виждаме, че това е нов елемент в пътното движение като тип превозно средство, което е и европейска тенденция. Налага се с цел подобряване на градската мобилност, също така и с грижа към екологията, така че в тази посока вече са създадени и работни групи, които работят това да се регламентира законово\", заяви министърът. Той обясни, че така ще се изключи възможността при определени пътнотранспортни произшествия да пострадат граждани. Според него тези обществени отношения трябва да се регулират законово, за да не се спира развитието и бъдещето.  \r\nНа въпрос дали ще има санкции за водачите, министърът поясни, че се работи по въпроса все още.  \r\n\"Пак казвам ние сме за правно регламентиране и в никакъв случай не сме против развитието на бъдещето, защото то наистина е в електрическите двигатели и тези, които щадят околната среда\", допълни още министър Маринов.  \r\nТой отчете, че МВР като институция трябва да помогнат електрическите тротиненти да се регламентират.  \r\n\"Имаме нов момент. В крайна сметка преди да се появи автомобила е имало само каруци. Като се е появил автомобилът, не е имало закон, който да го регламентира. Тогава е произтекла необходимостта от регламентация. Сега сме в някакъв подобен казус. Както електрическият автомобил замества автомобилът с вътрешно горене, така този тип превозни средства заместват мотопедите, моторите\", изтъкна още министърът.  \r\nДеница КИТАНОВА", "date": "2019.09.04", "title": "Министър Младен Маринов: Трябва законова регламентация на електрическите тротинетки, водачите им да спазват действащия Закон за движение по пътищата"}
{"url": "http://www.focus-news.net/news/2019/09/04/2695442/kmetat-na-sofiya-yordanka-fandakova-koyto-obeshtava-lesni-rezultati-v-dvumilionen-grad-nyama-kak-da-gi-postigne-lesno.html", "text": "Който обещава лесни резултати в двумилионен град, няма как да ги постигне лесно, но с работа става. Това каза кметът на София Йорданка Фандъкова относно битката за кмет на столицата, предаде репортер на  Агенция „Фокус“ . „Моята мотивация е работа за София, постигане на резултати и аз съм човек, който не бяга от отговорност“, заяви Фандъкова за кандидатурата си за кмет на столицата. Тя добави, че ще бъде съсредоточена върху резултатите и плановете за София. „Всеки кандидат, всеки щаб и всяка партия ще прецени каква кампания ще води“, каза Фандъкова. Кметът на София добави, че това не и е първа кампания и хората я познават. „Нашите приоритети от години са: развитието на София като зелен и чист град, работа в кварталите, а новият ни приоритет - от 2 години можем да си позволим да влезем активно и целенасочено в кварталите, след като реконструирахме и подобрихме базовата инфраструктура“, заяви тя. По думите ѝ хората помнят дупките по бул. „Цариградско шосе“ и бул. „Ботевградско шосе“, които е трябвало да бъдат оправени и след това Столична община е започнала работа в кварталите. „Става бавно, а не с магическа пръчка“, заяви Йорданка Фандъкова.", "date": "2019.09.04", "title": "Кметът на София Йорданка Фандъкова: Който обещава лесни резултати в двумилионен град, няма как да ги постигне лесно"}
{"url": "http://www.focus-news.net/news/2019/09/04/2695459/stolichnata-obshtina-organizira-tarzhestveno-otbelyazvane-na-134-tata-godishnina-ot-saedinenieto-na-iztochna-rumeliya-s-knyazhestvo-balgariya.html", "text": "Столичната община организира тържествено отбелязване на 134-тата годишнина от Съединението на Източна Румелия с Княжество България. Това съобщиха от пресцентъра на  Общината . Церемонията ще се състои на 6 септември от 11.30 часа пред Мавзолея-костница на княз Александър І Батенберг на бул. „Васил Левски” 81.  \r\nВ програмата за празничното честване на годишнината ще вземат участие актрисата Силвия Лулчева, Националната гвардейска част, вокален ансамбъл „България“ с диригент акад. Валентин Бобевски. Ще прозвучат популярни маршови песни.  \r\nСтолична община отправя покана към официалните институции, към патриотични сдружения и формации, към гражданите и гостите на столицата да се включат в отдаването на почит и признателност към родолюбивото дело на дейците, посветили се на каузата за Съединението на България.  \r\nЧестването е част от Календара на културните събития на Столична община.", "date": "2019.09.04", "title": "Столичната община организира тържествено отбелязване на 134-тата годишнина от Съединението на Източна Румелия с Княжество България"}
{"url": "http://www.focus-news.net/news/2019/09/04/2695455/sofiya-vaveda-se-vremenna-organizatsiya-na-dvizhenieto-za-provezhdane-na-v-ti-shtafeten-maraton-sofiya-na-6-septemvri.html", "text": "От 09.00 до 13.30 часа на 6 септември 2019г. се въвежда временна организация на движението за провеждане на щафетен маратон в София. Това съобщиха от пресцентъра на  Столична община . Маршрутът на спортното събитие е следният: старт от северозападното пътно платно на бул. „Евлоги и Христо Георгиеви” пред националния стадион „Васил Левски” по западното пътно платно на бул. „Евлоги и Христо Георгиеви”, по източното пътно платно на ул. „Проф. Фритьоф Нансен”, обратен завой при бул. „Васил Левски”, по западното пътно платно на ул. „Проф. Фритьоф Нансен”, надясно по бул. „България”, по източното пътно платно на бул. „Пенчо Славейков”, обратен завой по тротоара на бул. „Витоша”, по западното пътно платно на бул. „Пенчо Славейков”, по бул. „България”, надясно по бул.„Черни връх”, обратен завой при ул. „Св. Наум”, по бул. „Черни връх”, надясно по бул.„Евлоги и Христо Георгиеви”, бул.„Драган Цанков”, Борисова градина, изход от Борисова градина при Национален стадион „Васил Левски”, по бул. „Евлоги и Христо Георгиеви” до Орлов мост, преминава по пешеходната зона, по северозападното пътно платно на бул.„Евлоги и Христо Георгиеви” до национален стадион „Васил Левски”, където е финала.  \r\nЗабранява се престоят и паркирането на пътни превозни средства, както следва:  \r\n- от 08.00 часа на 5.09.2019 г. до 07.00 часа на 6.09.2019 г. на моста пред Националния стадион „Васил Левски”.  \r\n- от 07.00 часа на 06.09.2018 г.  до приключване на мероприятието на моста пред Националния стадион „Васил Левски”.  \r\nОт 07.30 до 13.30 часа на 06.09.2019 г. се забранява влизането на пътни превозни средства в двете посоки по:  \r\n- Ул. „Ген. Гурко” между бул. „Евлоги и Христо Георгиеви” и бул. „Васил Левски”.  \r\n- Ул. „Любен Каравелов” между ул. „Ген. Паренсов” и ул. „Ген. Гурко”.  \r\n- Бул. „Евлоги и Христо Георгиеви” между бул. „Цар Освободител” и ул. „Проф. Фр. Нансен”.  \r\n- Бул. „Драган Цанков” между ул. „Митрополит Кирил Видински и бул. „ Евлоги и Христо Георгиеви”.  \r\n- Южното пътно платно на бул. „България” между бул. „ Черни връх” и бул. „Акад. Ив. Гешов”.  \r\n- Бул. „Черни връх” и ул. „Проф. Фр. Нансен” между бул. „Свети Наум” и бул. „Васил Левски”.  \r\n- Бул. „Пенчо Славейков” между бул. „България” и бул. „Витоша”.  \r\n- Тунела на НДК - в участъка водещ към бул. „Черни връх” и бул. „България”  \r\n От 04.30 до 14.00 часа на 6.09.2019 г. частично се променят маршрутите на масовия градски транспорт, както следва:  \r\n- Автобусна линия № 9 (в посока пл. „Орлов мост”): от бул. „Евлоги и Христо Георгиеви” надясно по бул. „Цар Освободител”, надясно по бул. „Васил Левски”, надясно по ул. „Шипка” и по маршрута си.  \r\nАвтобусите ще спират на временна спирка на бул. „Евлоги и Христо Георгиеви” на 50 метра преди бул.„Цар Освободител” в посока пл.„Орлов мост“.  \r\nАвтобусна линия № 72 (в посока ж.к. „Западен парк”): от бул. „Евлоги и Христо Георгиеви” надясно по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), по бул. „Прага”, ул. „Св. Георги Софийски” и по маршрута си;  \r\nАвтобусите да спират на временна спирка на бул. „Евлоги и Христо Георгиеви” на 50 метра преди бул. „Цар Освободител” в посока ж.к. „Западен парк” и на всички съществуващи тролейбусни и автобусни спирки в променения участък на маршрута.  \r\nАвтобусна линия № 75 – маршрутът се скъсява от автостанция „Гео Милев“ до Военна академия (обратен завой при ул. „Шипка“). Автобусите ще спират на временно изместената спирка с код 0440 “Военна академия” на бул. „Евлоги и Христо Георгиеви” след ул. „Шипка“ в посока към автостанция „Гео Милев”.  \r\nАвтобусна линия № 76 (в посока ж.к. „Гоце Делчев”): от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), по бул. „Прага”, ул. „Св. Георги Софийски”, по бул. „Акад. Ив. Е. Гешов”, бул. „П. Ю. Тодоров” и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока ж.к. „Гоце Делчев”, за автобусни линии №№ 280, 306 и тролейбусни линии №№ 4, 5, 8 ,11.  \r\nАвтобусни линии №№ 84, 184 и 505 (в посока ул. „Ген. Гурко“): от бул. „Цариградско шосе” надясно по бул. „Евлоги и Христо Георгиеви”, обратен завой при ул. „Шипка” (Военна академия), бул. „Евлоги и Христо Георгиеви”, наляво по бул. „Цариградско шосе” и по маршрутите си.  \r\nАвтобусите ще спират на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока СУ „Св. Климент Охридски“ (за автобусни линии №№ 280, 306 и тролейбусни линии №№ 4, 5, 8, 11), и на спирка с код 0442 „Военна академия” на бул. „Евлоги и Христо Георгиеви” след ул. „Шипка“ в посока пл.„Орлов мост“.  \r\nАвтобусна линия № 94 (в посока СУ „Св. Климент Охридски“): от бул. “Свети Наум” наляво по бул. “Черни връх”, по бул. “Джеймс Баучър”, по ул. “Стоян Михайловски” и по маршрута до Студентски град. Автобусите ще спират на съществуващите трамвайни спирки по бул. “Джеймс Баучер” и на временната спирка на бул. „Черни връх“ на 60.00 метра след левия завой от бул. „Св. Наум“.  \r\nАвтобусна линия № 204 (в посока ж.к. „Гоце Делчев”): от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), наляво бул. „Прага”, ул. „Св. Георги Софийски”, по бул. „Акад. Ив.Е. Гешов”, по бул. „България” и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока в посока ж.к. „Гоце Делчев” (за автобусни линии №№ 280, 306 и тролейбусни линии №№ 4, 5, 8, 11).  \r\nАвтобусна линия № 604: в посока институт „Пирогов”: от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“,  по бул. „Прага”, ул. „Св. Георги Софийски”, по бул. „Акад. Ив. Е. Гешов” и по маршрута  си; - в посока гара „Искър”: от бул. „Пенчо Славейков” наляво по бул. „Прага”, по бул. „Ген. Скобелев”, бул. „Васил Левски”, по бул. „Цар Освободител”, бул. „Цариградско шосе” и по маршрута си. Автобусите ще спират на всички съществуващи тролейбусни и автобусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока институт „Пирогов” (за автобусни линии №№ 280, 306 и тролейбусни линии №№ 4, 5, 8, 11).  \r\nТролейбусна линия № 7 се скъсява от ж.к. „Люлин“ до пл. „Сточна гара“.", "date": "2019.09.04", "title": "София: Въведа се временна организация на движението за провеждане на V-ти щафетен Маратон София на 6 септември"}
{"url": "http://www.focus-news.net/news/2019/09/04/2695456/kyustendil-v-bobov-dol-beshe-pochetena-pametta-na-zaginalite-sluzhiteli-na-mvr-pri-avariya-v-tsentralnite-minni-skladove-predi-20-godini.html", "text": "В Бобов дол беше почетена паметта на загиналите служители на МВР при авария в Централните минни складове преди 20 години, съобщиха от пресцентъра на  Областна дирекция на МВР – Кюстендил . „Днес, 20 години след аварията, при която загинаха нашите колеги, почитаме паметта им, преди двайсет години те замениха един огнен миг за вечност. Дано никога не се случват подобни неща. Почитаме паметта им, почитаме техните близки. Носим ги в сърцата си. Поклон!”, каза главен комисар Николай Николов – директор на ГДПБЗН – МВР. Венци и цветя поднесоха  днес на паметната плоча в двора на РУ Бобов дол днес роднини, приятели, колеги на загиналите пожарникари и полицаи – капитан Крум Зарев, мл. Лейтенант Иван Факирски, младши лейтенант Венцислав Георгиев, младши лейтенант Бисер Калистратов, мл. Лейтенант Ивайло Иванов, мл. лейтенант Ивайло Парасков. Шестимата млади мъже загинаха по време на изпълнение на служебните си задължения, докато потушаваха големия пожар.Заупокойна молитва отслужи отец Радослав, венци поднесоха и директорът на ОДМВР – Кюстендил, ст. Комисар Елиан Стамболийски, директорът на РДПБЗН – Кюстендил, комисар Светослав Георгиев, кметът на Община Бобов дол Елза Величкова.", "date": "2019.09.04", "title": "Кюстендил: В Бобов дол беше почетена паметта на загиналите служители на МВР при авария в Централните минни складове преди 20 години"}
{"url": "http://www.focus-news.net/news/2019/09/04/2695436/afp-sad-opredeli-reshenieto-na-boris-dzhonsan-za-vremenno-prekratyavane-na-rabotata-na-parlamenta-za-zakonno.html", "text": "Британски съдия в сряда се произнесе в полза на решението на премиера Борис Джонсън да прекрати временно работата на парламента – ход, който ще му осигури известна почивка, коментира  AFP . \r\nСъдия Реймънд Дохърти от най-висшия съд в Шотландия отхвърли оспорването на решението от противниците на Джонсън. „Това е политическа територия и вземане на решения, които не може да бъдат измерени с правни стандарти, а само с политически решения\", обясни Дохърти в своето решение. \r\n„Не приемам твърдението, че пророгацията противоречи на върховенството на закона\", заключи съдията.  \r\n \r\n Тереза Герова", "date": "2019.09.04", "title": "AFP: Съд определи решението на Борис Джонсън за временно прекратяване на работата на парламента за законно"}
{"url": "http://www.focus-news.net/news/2019/09/04/2695457/dobrich-ministerski-savet-odobri-11-200-lv-za-remont-i-vazstanovyavane-na-voenni-pametnitsi-v-oblastta.html", "text": "Министерски съвет одобри 11 200 лв. за ремонт и възстановяване на военни паметници в област Добрич, съобщиха от пресцентъра на  Областна администрация – Добрич . На проведеното днес редовно заседание на Министерски съвет са одобрени допълнителни трансфери по бюджетите на общините за 2019 г. за ремонт, възстановяване, изграждане и довършване на военни паметници общо в размер на 300 000 лв. Сред одобрените, които ще получат финансиране са три паметника на територията на област Добрич на обща стойност 11 200 лв. Съгласно чл. 3, ал. 2 от Закона за военните паметници (ЗВП) военните паметници са публична общинска собственост с изключение на паметниците, определени от министъра на отбраната, съгласувано с министъра на културата за публична държавна собственост. Задължение на държавата и общините е да полагат грижи за военните паметници на територията на страната и в чужбина, а съгласно чл. 11 от ЗВП органите на изпълнителната власт и органите на местното самоуправление са длъжни да опазват предоставените им военни паметници. В изпълнение на разпоредбите на закона ежегодно десетки общини изпращат до Областните комисии „Военни паметници“ или до Министерството на отбраната своите предложения за ремонт и възстановяване на военни паметници в лошо състояние, както и за изграждане на нови. След разглеждане на многобройните предложения от компетентната дирекция в Министерството на отбраната, беше изготвен списък по общини с военни паметници, които се нуждаят от спешен ремонт и възстановяване или предстои да бъдат изградени или завършени. В списъка на одобрените с финансиране са три паметника в областта. Община град Добрич ще получи 8000 лв. за ремонт на паметника на загиналите добруджанци във Втората световна война, намиращ се в градския парк. 1400 лв. отпуска правителството на Община Добричка за ремонт на паметника на 13-те войници от 16-и пехотен полк, който се намира в гробището на село Смолница. 1800 лв. ще бъдат преведени още по бюджета на Община Добричка, с които да се извърши почистване, ремонт и преместване от Военно гробище Добрич и монтиране в центъра на с. Драганово на военен паметник от 1940 г., посветен на загиналите в Добричката епопея.", "date": "2019.09.04", "title": "Добрич: Министерски съвет одобри 11 200 лв. за ремонт и възстановяване на военни паметници в областта"}
{"url": "http://www.focus-news.net/news/2019/09/04/2695465/kyustendil-obshtina-dupnitsa-e-sklyuchila-42-dogovora-s-lichni-asistenti-za-predostavyane-na-lichna-pomosht.html", "text": "Община Дупница е сключила 42 договора с лични асистенти за предоставяне на лична помощ.Това каза пред  Радио „Фокус” – Кюстендил . Велислава Димитрова, експерт „Социални дейности” към Община Дупница. „От 1 септември 2019 година влезе в сила Закона за личната помощ, който урежда условията и реда за предоставяне и ползване на лична помощ от хора с увреждания. Законът  осигурява лична помощ на хора с увреждания, за да упражняват основните си права, да имат възможност за избор, независим живот, активно включване и участие в обществото както и достъп до услуги и дейности”, каза Димитрова. По думите й доставчик на лична помощ е Община Дупница. От месец август Общината приема заявления- декларации за включване в механизма.  Към момента има сключени 42 договора с лични асистенти за предоставяне на лична помощ. Документи за включване могат да бъдат подавани по настоящ адрес на лицето с увреждане, за да получи асистентска подкрепа. Те се приемат в деловодството на Община Дупница. Комплектът от документи следва да съдържа заявление- декларация, направление, издадено от Дирекция „Социално подпомагане“ с определения брой часове за лична помощ и документ за самоличност. \r\nВенцеслав ИЛЧЕВ", "date": "2019.09.04", "title": "Кюстендил: Община Дупница е сключила 42 договора с лични асистенти за предоставяне на лична помощ"}
{"url": "http://www.focus-news.net/news/2019/09/04/2695461/sofiya-initsiativata-sofiya-gradski-vibratsii-140-udara-v-minuta-shte-se-sastoi-na-17-septemvri.html", "text": "„София градски вибрации-140 удара в минута“ ще се състои на 17 септември 2019 г. на площад „Княз Александър I“ от 20.30 – 22.00 ч. Това съобщиха от пресцентъра на  Столична община . „София градски вибрации-140 удара в минута“ - аудио-визуален спектакъл, 3D mapping, музика на живо и VJ шоу са създадени специално за Деня на София. Със специалното участие на Деси Андонова, Ина Кънчева и Космическите гласове от България. Музиката за събитието е осигурена от DJ Иван Шопов и пианиста Димитър Бодуров, а визията и 3D мапинга са дело на Весела Данчева и екип от Компот Колектив – автори на едни от най-представителните съвременни анимации за България. Визуалното шоу по време на концерта ще бъде създадено от Лора Шопова. Поканата е за всички, а входът за събитието е свободен.  \r\n„София градски вибрации – 140 удара в минута“ ще представи образи от звуци и картини, създадени от популярни млади творци от различни жанрове и стилове, които изграждат пулса на града ни до кулминацията от 140 удара в минута. Спектакълът е посветен на 140-годишнината на София като столица на България. \r\nСъбитието се организира от Столична община и Фондация “Културни перспективи” по случай Деня на София в партньорство с Министерство на образованието и науката в рамките на Международния конкурс за млади учени EUCYS 2019.  \r\nПроектът е част от „КУЛТУРАМА” - фестивал на Фондация „Културни перспективи”.", "date": "2019.09.04", "title": "София: Инициативата „София градски вибрации-140 удара в минута“ ще се състои на 17 септември"}
{"url": "http://www.focus-news.net/news/2019/09/04/2695464/dobrich-67-000-klienti-e-obsluzhil-ofisat-na-nap-v-dobrudzhanskiya-grad-ot-nachaloto-na-godinata.html", "text": "67 000 клиенти е обслужил офисът на НАП в добруджанския град от началото на годината. До края на септември НАП - Добрич приема коригиращи декларации. Това съобщи Красимир Павлов, главен експерт в звено „Комуникации\" към ТД на НАП Варна - офис Добрич, предаде кореспондент на  Радио „Фокус” – Варна .  Общият брой на обслужените клиенти на НАП - Добрич до началото на месец септември 2019 година е 67 012. Това показа разпечатката от системата за обслужване на чакащи клиенти. Средно време за обслужване на един клиент в офиса на НАП е 6 минути. Броят на приетите и обработените годишни данъчни декларации до настоящия момент е 21 031, като за същия период на изминалата година техният брой е 20 480. 13 277 физически лица са декларирали доходите си пред НАП - Добрич от началото на годината, а броя на юридическите лица, които се декларирали печалбата си пред приходната агенция са 7 373. Общият брой на издадените удостоверения от местния офис на приходната агенция е 16 530, като близо 6 хиляди са удостоверенията за наличие или липса на задължения. 6 897 трайно безработни добруджанци са декларирали пред НАП - Добрич, че ще заплащат здравните си вноски сами, като са подали декларация Образец 7.  \r\nОт НАП - Добрич напомнят на гражданите и фирмите, че имат възможност веднъж годишно сами да коригират дължимия данък, деклариран пред Агенцията с годишната декларация. Това става с подаването на еднократна коригираща декларация след изтичане на срока за подаване на годишната данъчна декларация. Формулярът се приема до 30 септември на 2019 година за промени, свързани с декларираните данъци от предходната година.  \r\nЖулиета НИКОЛОВА", "date": "2019.09.04", "title": "Добрич: 67 000 клиенти е обслужил офисът на НАП в добруджанския град от началото на годината"}
{"url": "http://www.focus-news.net/news/2019/09/04/2695462/ministar-mladen-marinov-v-tets-pernik-i-v-oshte-tri-obekta-e-vlyazla-zhandarmeriya.html", "text": "В ТЕЦ \"Перник\" и в още три обекта е влязла жандармерия. Това каза министърът на вътрешните работи Младен Маринов пред журналисти в Народното събрание , предаде репортер на  Агенция \"Фокус\" .\"Това е по постановление на прокуратурата заедно с Министерство на околната среда и водите. Извършва се проверка по отношение на спазване на законите, свързани с изгарянето на отпадъци и дали това се извършва по регламентирания от закона начин\", допълни още министърът. На въпрос дали има нарушения, той посочи, че на този етап не може да каже.  \r\nДеница КИТАНОВА", "date": "2019.09.04", "title": "Министър Младен Маринов: В ТЕЦ \"Перник\" и в още три обекта е влязла жандармерия"}
{"url": "http://www.focus-news.net/news/2019/09/04/2695467/profesor-vladimir-chukov-arabist-hasan-rohani-iska-da-pregovarya-s-tramp-za-iranskoto-yadreno-sporazumenie-no-sreshta-saprotivata-na-duhovniya-rakovoditel-na-iran-ali-hameney.html", "text": "Хасан Рохани иска да преговаря с Тръмп за иранското ядрено споразумение, но среща съпротивата на духовния ръководител на Иран Али Хаменей. Това каза арабистът професор Владимир Чуков в интервю за  Агенция „Фокус“  във връзка с последните развития около въпроса с иранското ядрено споразумение. „Нека да кажем, че в момента двете страни са в една много интересна ситуация на желание за преговори. В крайна сметка тези преговори биха могли да станат тогава, когато и двете страни получат позиция на масата на преговорите, която ги удовлетворява. На този етап това не може да стане. Нека да погледнем поведението на Хасан Рохани. Буквално в изтеклата седмица виждаме много силна и противоречива вътрешнополитическа обстановка, в която Хасан Рохани очевидно иска да седне на масата на преговорите с Доналд Тръмп. В същото време виждаме невероятната съпротивата на Сайед Али Хаменей – духовният ръководител, който всъщност е човекът, който има последната дума в това много важно досие за Иран. Имаше едно отворено писмо Али Хаменей, в което той много ясно каза, че налага вето върху преките контакти между Хасан Рохани и Доналд Тръмп“, коментира още професорът. Чуков пречупи въпроса и през европейската призма и ангажираност към споразумението: „Виждаме Франция, която е моторът, ако щете – двигателят в момента да се разблокира, да се направи нещо по отношение на иранската ядрена програма. Тези основи, които бяха поставени преди около 6 месеца от страна на Иран, 5 условия да бъдат изпълнени от САЩ. Но също така 12 условия бяха формулирани от американския държавен секретар Майк Помпео да бъдат изпълнени от Иран. Те отпаднаха“, добави още той. Чуков открои основните теми във връзка с иранското ядрено споразумение: „Първата тема е за иранската ядрена програма – нещо, върху, което Вашингтон поставя акцент. Тя е много тясно свързана със сигурността на Израел. И втората тема – това е развитието на иранската програма за балистични ракети. Ние европейците се намираме много по-близо до Иран, отколкото САЩ. Тук естествено Иран ще се опита да възстанови балансът. Искат да бъдат използвани европейците така, че и те да се намират на световния пазар на нефт“, каза още той. \r\n \r\n Пълния текст на интервюто четете по-късно в „Мнение”  \r\n \r\nТеодора ПАВЛОВА", "date": "2019.09.04", "title": "Професор Владимир Чуков, арабист: Хасан Рохани иска да преговаря с Тръмп за иранското ядрено споразумение, но среща съпротивата на духовния ръководител на Иран Али Хаменей"}
{"url": "http://www.focus-news.net/news/2019/09/04/2695466/sofiya-otkriva-se-izlozhba-na-maski-ot-kolektsiyata-na-teatar-no-yamamoto-i-ikebana-ot-shkolata-kagetsu-ot-11-do-17-septemvri.html", "text": "Столична община, Посолство на Япония в Р. България, Столична библиотека, Театър Но „Ямамото“ и школа по икебана „Кагецу“ имат удоволствието да Ви поканят на изложба на маски от колекцията на Театър Но „Ямамото“ и икебана от школата „Кагецу“, която ще се състои от 11 до 17 септември 2019 г., в зала „София“ на Столична библиотека (пл. „Славейков“ № 4). Това съобщиха от пресцентъра на  Столична община .  \r\nСъбитието се организира по повод 30-ти юбилейни дни на японската култура.  \r\nТеатър Но „Ямамото“ ще представи над 40 маски от колекцията си, направени от японски кипарис.  \r\nНо Театър „Ямамото“ е най-старият съществуващ днес Но театър в Осака.  \r\nТеатър Но е включен в списъка на ЮНЕСКО като нематериално световно културно наследство. Той е създаден преди около 650 години и е най-древното запазено сценично изкуство, което се изпълнява до днес без прекъсване и без съществени изменения.   \r\nШколата по икебана „Кагецу” са последователи на най-модерната школа за икебана „Согецу“ в Токио и на Рима Мирска, която  през 1995 г. създаде първата Школа за икебана в България. \r\n \r\nЗащо съвместна изложба? Защото срещнахме много подобия в тези две изкуства. \r\n•\tи двете са възникнали преди повече от 6 века; \r\n•\tи двете са запазили своята идентичност днес, благодарение на невероятния естетически афинитет към изкуствата на японеца и уважението към миналото; \r\n•\tтези изкуства живеят, защото стъпват на традицията и я развиват в контекста на настоящето; \r\n•\tТеатър Но цели максимално въздействие с минималистични похвати; \r\n•\tосновни естетически изисквания на Школата „Согецу“ са простота на формата, пестеливост на материала, чистота на линията, искреност на вложеното чувство; \r\n•\tи Театър Но и икебана, както и други изкуства като хайку, чайна церемония са повлияни от философията на Дзен будизма. \r\n \r\nОчакваме ви на нашата изложба, за да усъвършенствате вкуса си към красивото, чувството за прекрасното.  \r\n„Некрасивото е недопустимо“ – това е девизът, под който живее и се развива японското общество през своя Златен век. \r\n \r\nИзложбата ще бъде открита официално на 11 септември 2019 г., вторник, от 18:00 часа, във фоайето пред зала „София“ на Столична библиотека.", "date": "2019.09.04", "title": "София: Открива се изложба на маски от колекцията на Театър Но „Ямамото“ и икебана от школата „Кагецу“ от 11 до 17 септември"}
{"url": "http://www.focus-news.net/news/2019/09/04/2695463/penka-ignatova-obshtina-veliko-tarnovo-na-90-sa-priklyuchili-letnite-remonti-v-detskite-gradini-i-uchilishtata-na-teritotriyata-na-obshtinata.html", "text": "Всички образователни институции на територията на община Велико Търново са готови за старта на новата учебна година. Това увери в ефира на  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Тя уточни, че детските градини са започнали официално работа в началото на настоящата седмица. Приети са по една или две първи групи. Персоналът навсякъде е окомплектован, като няма учители, които не притежават необходимата образователна степен и квалификация. „Първите групи работят с подкрепящ учител – млади хора, които след време при доказано желание и добри умения, ще бъдат назначени за постоянно“, отбеляза Игнатова. Броят на 5-6-годишните деца е по-голям в сравнение с предходните години. Обхватът им в образователната система е над 90%, а тези които не посещават градини са в чужбина, сочат резултатите от проверка на Общината. \r\nВ училищата ще влязат 2634 деца и младежи, което е с около 100 повече в сравнение с миналата година. „Първокласниците са 709, а самостоятелните паралелки -33. Ще има и слети в малките населени места. Завършващите 12 клас са 409. Имаме и една защитена паралелка – „Автоматизация на непрекъснати производства“ в СУ „В.Комаров“, в която са приети 8 ученика“, обясни още Игнатова. \r\nСлед началото на учебната година ремонтите ще продължат в СУ „Емилиян Станев“, но това няма да създаде проблеми на самия обучителен процес. Дейностите в сграда са приключили, предстои да започне санирането. \r\n„В детските градини са вложени над 100 лева. Единствената, в която ремонтът още не е приключил е тази в село Водолей, но се очаква това да се случи до края на седмицата“, допълни експертът и припомни, че започва изграждането на ново заведение в кв. „Зона В“, както и на новото крило към ДГ „Здравец“. \r\nЛуиза ТРАНЧЕВА", "date": "2019.09.04", "title": "Пенка Игнатова, Община Велико Търново: На 90% са приключили летните ремонти в детските градини и училищата на теритотрията на общината"}
{"url": "http://www.focus-news.net/news/2019/09/04/2695468/kyustendil-lesopark-hisarlaka-i-porechieto-na-reka-banshtitsa-sa-mestata-za-pochistvane-v-kampaniyata-da-izchistim-balgariya-zaedno.html", "text": "Лесопарк „Хисарлъка” и поречието на река Банщица са местата за почистване в кампанията „Да изчистим България заедно”. Това съобщи за  Радио „Фокус” – Кюстендил  Ива Брусарска, експерт към Община Дупница. Кампанията ще започне на 14 септември от 10.00 часа. Община Кюстендил за поредна година се включва в кампанията „Да изчистим България заедно!“, която ще се проведе на 14 септември (събота) от 10:00 часа. Желаещите да се включат в инициативата могат да получат чували и ръкавици в деня на събитието на паркинга на лесопарк „Хисарлъка“ и пред входа на общинския плаж. Община Кюстендил призовава жителите на Кюстендил да се включат в почистването на междублоковите пространства и на прилежащите терени към жилищните сгради, като събраният боклук да оставят до най-близкия контейнер за битови отпадъци. \r\nВенцеслав ИЛЧЕВ", "date": "2019.09.04", "title": "Кюстендил: Лесопарк „Хисарлъка” и поречието на река Банщица са местата за почистване в кампанията „Да изчистим България заедно”"}
{"url": "http://www.focus-news.net/news/2019/09/04/2695460/afp-boris-dzhonsan-predlozhi-provezhdaneto-na-predsrochni-parlamentarni-izbori-na-15-oktomvri.html", "text": "Министър-председателят на Великобритания Борис Джонсън предложи провеждането на предсрочни парламентарни избори в страната на 15 октомври, предава  AFP . \r\nВ разгорещен дебат в парламента Джонсън заяви, че ако председателят на Лейбъристката партия Джереми Корбин гласува в подкрепа на законопроект срещу правителствената стратегия за Брекзит, тогава той трябва да подкрепи и предложението за провеждане на предсрочни избори, за да \"позволи на хората от тази страна да имат своето мнение\". \r\n \r\n \r\n Тереза Герова", "date": "2019.09.04", "title": "AFP: Борис Джонсън предложи провеждането на предсрочни парламентарни избори на 15 октомври"}
{"url": "http://www.focus-news.net/news/2019/09/04/2695469/varna-rayonnata-prokuratura-rakovodi-dosadebnoto-proizvodstvo-za-smartta-na-izcheznaliya-ivan-yordanov.html", "text": "Районната прокуратура ръководи досъдебното производство за смъртта на изчезналия Иван Йорданов. Това съобщиха от пресцентъра на  Районна прокуратура - Варна . Разследването се води за евентуално склоняване към самоубийство. Младият мъж е изчезнал на 25 август 2019 г. в района на с. Любен Каравелово, обл. Варна. Тялото му е открито на 02 септември 2019 г. Назначени са експертизи, които да установят дали става въпрос за насилствена смърт. Действията по разследването продължават.", "date": "2019.09.04", "title": "Варна: Районната прокуратура ръководи досъдебното производство за смъртта на изчезналия Иван Йорданов"}
{"url": "http://www.focus-news.net/news/2019/09/04/2695474/smolyan-kmetat-nikolay-melemov-pochete-godishninata-ot-rozhdenieto-na-pevetsa-i-pocheten-grazhdanin-na-smolyan-biser-kirov.html", "text": "Днес отбелязваме 77 години от рождението на популярния певец, музикант, композитор, режисьор, продуцент, дипломат и Почетен гражданин на Смолян Бисер Киров. В знак на почит към паметта на твореца, кметът Николай Мелемов поднесе цветя на гроба му в Чокманово. Това съобщиха от пресцентъра на  Община Смолян . „Бисер Киров искрено обичаше Родопите. Голям човек, обичан и в България, и по света, който никога няма да бъде забравен. Поклон пред паметта му“, посочи Мелемов. Популярният и обичан изпълнител е роден на 4 септември 1942 г. в София и почина на 6 ноември 2016 г. в Берлин. Той бе удостоен през 2012 г. от Общинския съвет с най-високото отличие „Почетен гражданин на Смолян”. Бисер Киров е изнесъл повече от 4500 концерта в Европа, Америка, Азия, Африка. Четири сезона е бил солист във „Фридрихщадтпалас“ – Берлин. В продължение на 18 години е номиниран за най-популярен певец-чужденец в Германия. Като композитор има над 300 свои песни по стихове на български поети. Има издадени 15 големи албума в България, Куба, Германия, Полша, Русия , плочи в Испания и САЩ. Беше назначен за „Посланик на добра воля“ на България в Руската федерация.", "date": "2019.09.04", "title": "Смолян: Кметът Николай Мелемов почете годишнината от рождението на певеца и почетен гражданин на Смолян Бисер Киров"}
{"url": "http://www.focus-news.net/news/2019/09/04/2695471/sofiya-shte-se-provede-redoven-brifing-na-tsik-na-5-septemvri.html", "text": "На 5 септември (четвъртък) 2019 г. от 14.00 ч. ще се проведе редовен брифинг на ЦИК във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК .  \r\nБрифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.09.04", "title": "София: Ще се проведе редовен брифинг на ЦИК на 5 септември"}
{"url": "http://www.focus-news.net/news/2019/09/04/2695475/yambol-s-tarzhestvena-tseremoniya-obshtinata-shte-pochete-denya-na-saedinenieto-na-6-septemvri.html", "text": "С тържествена церемония община Ямбол ще почете Деня на Съединението на 6 септември. Това съобщиха от пресцентъра на  Общината . Отбелязването на 134 години от Съединението на Княжество България с Източна Румелия ще започне от 10:15 часа с изпълнения на патриотични и възрожденски песни на Ямболския духов оркестър на площада пред община Ямбол. \r\nНачалото на тържествената церемония с ритуал по издигане на националния флаг, празнично слово на кмета Георги Славов и отслужване на благодарствен молебен е в 10:30 часа. В ритуала ще вземе участие представителна част на Ямболския гарнизон. \r\nЧестването на Съединението ще продължи с празнично шествие по ул. „Г. С. Раковски“, пл. „Освобождение“, ул. „Цар Освободител“ до паметника на загиналите в националното ни освобождение, където ще бъдат поднесени цветя и венци в 11 часа. \r\nКметът на община Ямбол кани всички родолюбиви граждани да се включат в честването Деня на Съединението.", "date": "2019.09.04", "title": "Ямбол: С тържествена церемония Общината ще почете Деня на Съединението на 6 септември"}
{"url": "http://www.focus-news.net/news/2019/09/04/2695470/yeni-safak-v-rusiya-startira-obuchenieto-na-turski-personal-za-rabota-s-s-400.html", "text": "В Русия започна обучението на турските военни за опериране със зенитно-ракетната система С-400. Това става ясно от официално съобщение от Министерството на отбраната в Анкара, като се уточнява, че в обучението е включен персонал от ВВС на Турция, съобщава вестник  Yeni Safak . \r\nСлед продължителните усилия за финализиране на споразумение за доставки на система за противовъздушна отбрана от САЩ, които завършиха без успех, през 2017 г. Анкара подписа договор за закупуване на С-400s от Русия. \r\nАмериканските служители призоваха Турция да закупи американски ракети „Пейтриът\", твърдейки, че руската система би била несъвместима със системите на НАТО и би изложил на риск сигурността на изтребителите от пето поколение F-35. \r\nТурция обаче подчерта, че С-400 няма да бъде интегрирана в системите на НАТО и няма да представлява заплаха за Алианса. Анкара дори призова да се сформира комисия, която да изясни всички технически въпроси, но САЩ не отговориха на предложението на Турция. \r\nВашингтон заплаши със санкции Анкара, ако финализира сделката с Москва, на което Турция отговори, че ще отговори с огледални мерки.  \r\n \r\n . \r\n \r\n Тереза Герова", "date": "2019.09.04", "title": "Yeni Safak: В Русия стартира обучението на турски персонал за работа с С-400"}
{"url": "http://www.focus-news.net/news/2019/09/04/2695479/gl-komisar-nikolay-nikolov-pbzn-447-sa-spasenite-choveshki-zhivoti-pri-pozhari-ot-nachaloto-na-godinata-do-momenta.html", "text": "447 са спасените човешки животи при пожари от началото на годината до момента. Това каза директорът на ГД \"Пожарна безопасност и защита на населението\" главен комисар Николай Николов по време на изслушване във Вътрешна комисия в отговор на въпрос за пожарите на депутата от ГЕРБ Красимир Ципов, предаде репортер на  Агенция \"Фокус\" .  \r\n\"Ще се опитам накратко да запозная вас със ситуацията в страната. Разбира се, ще направя кратко сравнение с миналата година. От началото на тази година до момента са възникнали 27 813 пожара, нашите служби са рееагирали на 10 000 аварийно-спасителни операции, пострадали са 194 човека, загинали са 89. Спасени човешки живота са 447. В общия брой на пожари се открояват тези в сметища с площ над 1 дка. Увеличението  за 2019 г. спрямо 2019 г. е повече от 25 %\", каза гл. комисар Николов.  \r\nТой отдаде това на високите температури и ниската влажност. \"Специално за 2019 г. месец август общият брой на пожарите е 4569. Брой спасителни операции 1800, загинали са 7 човека, 36 са пострадали, спасени са 50 граждани. Трябва да отбележим, че за 2019 г. при възникналите 381 горски пожари са унищожени повече от 24 хил. дка гори. За сравнение миналата година броя на пожарите е 231\", каза още главен комисар Николов. По думите му проблемът е със сухи треви и храсти. \"Нашето министерство изразходва много финансови средства и усилия, за да ги погаси. Засегнатите масиви само за месец август са около 40 000 при 9000 за миналата година.  \r\nДеница КИТАНОВА", "date": "2019.09.04", "title": "Гл. комисар Николай Николов, ПБЗН: 447 са спасените човешки животи при пожари от началото на годината до момента"}
{"url": "http://www.focus-news.net/news/2019/09/04/2695476/sport-yogi-lyov-atakata-pecheli-turniri.html", "text": "Селекционерът на Германия Йоахим Льов постави акцент върху офанзивния футбол в навечерието на важната европейска квалификация срещу Холандия. Наставникът на Бундестима не пропусна да отбележи, че евентуален успех в Хамбург и след това срещу Северна Ирландия до голяма степен ще гарантира класирането за финалите на континенталния турнир през следващата година.  \r\nСпоред мениджъра на националните отбори на Германия Оливер Бирхоф, след загубата в първия мач холандците ще бъдат по-мотивирани за реванш. Селекционерът на Холандия Роналд Куман призна, че не е повикал нападателя на Аякс Клаас-Ян Хунтелаар, който направи много силен завършек на изминалия сезона и добър старт на новата кампания с амстердамският гранд, но не го е изхвърлил от сметките си.", "date": "2019.09.04", "title": "Спорт: Йоги Льов: Атаката печели турнири"}
{"url": "http://www.focus-news.net/news/2019/09/04/2695473/blagoevgrad-kmetat-d-r-atanas-kambitov-se-sreshtna-s-futbolistite-na-ofk-pirin-shampioni-na-mezhdunarodniya-turnir-po-futbol.html", "text": "Кметът на община Благоевград д-р Атанас Камбитов посрещна в кабинета си футболистите на ОФК „Пирин“, родени през 2005 г, които спечелиха купата на тазгодишния Международен турнир по футбол в Благоевград. Това съобщиха от  Общината .  \r\nТе пристигнах заедно с Васил Петров, директор на ДЮШ, Георги Забунов, треньор на футболистите и кондиционния треньор Благой Калпачки. \r\nКметът поздрави гостите и им пожела успехи и занапред. \r\n „Благодаря на треньорския екип за всичко, което прави. Истината е, че много се гордеем с победата. Да победиш отбори като „Войводина“, Апоел“, „Цървена звезда“, това не става случайно. Вие сте на прав път, а ние ще помагаме с каквото можем“, каза д-р Камбитов. \r\nРъководството и треньорите благодариха на Община Благоевград за отличните условия, които им се предоставят. \r\n„Почти се доближихме до професионалния футбол. Децата се справиха добре. Те се отблагодариха за отношението, което показвате към тях“, каза Георги Забунов, треньор на футболистите, набор 2005 г.   \r\nВ края на срещата, младите надежди получиха раници от кмета Камбитов. \r\nФутболистите от своя страна му подариха снимка на отбора, която вече е поставена на почетно място в кабинета му.", "date": "2019.09.04", "title": "Благоевград: Кметът д-р Атанас Камбитов се срещна с футболистите на ОФК „Пирин“, шампиони на Международния турнир по футбол"}
{"url": "http://www.focus-news.net/news/2019/09/04/2695477/gl-komisar-nikolay-nikolov-pbzn-pozhar-gori-v-zhilishtna-sgrada-v-buhovo-evakuirani-sa-vsichki-hora-v-neya.html", "text": "Пожар гори в жилищна сграда в Бухово, евакуирани са всички хора в нея. Това каза директорът на ГД \"Пожарна безопасност и защита на населението\" главен комисар Николай Николов по време на изслушване във Вътрешна комисия в отговор на въпрос за пожарите на депутата от ГЕРБ Красимир Ципов, предаде репортер на  Агенция \"Фокус\" .  \r\n\"За днес трябва да кажем, че са възникнали до момента 48 пожара. Няма такъв, който да изисква допълнителни сили от съседни региони. Преди пет минути ми се обадиха, че пожарът, който създава известен проблем е пожар в жилищна сграда в Бухово, на площ около 450 кв. м. Гори целият покрив, всички хора са евакуирани. Няма опасност за тях. Следим ситуацията\", каза още главен комисар Николов.  \r\nДеница КИТАНОВА", "date": "2019.09.04", "title": "Гл. комисар Николай Николов, ПБЗН: Пожар гори в жилищна сграда в Бухово, евакуирани са всички хора в нея"}
{"url": "http://www.focus-news.net/news/2019/09/04/2695478/mvr-vzeti-sa-vsichki-neobhodimi-merki-za-normalnoto-pridvizhvane-po-osnovnite-patishta-i-gkpp-po-vreme-na-praznichnite-dni.html", "text": "Взети са всички необходими мерки за нормалното придвижване по пътищата на страната и граничните пунктове в дните около Деня на Съединението, 6 септември. Подробности за създадената организация дадоха гл. инспектор Димитър Мичев - началник на „Пътна полиция“, ГДНП, комисар Любомир Костадинов - зам.-началник на „Пътна полиция“ СДВР, главен инспектор Александър Димов -  началник на „Пътна полиция“ ОДМВР – София, комисар Румяна Борисова - началник на отдел „Гранични проверки“ ГДГП, Бойко Рановски - изпълнителен директор на ИААА и инж. Иван Досев от АПИ, съобщиха от пресцентъра на  МВР .  \r\n„На 5 септември, от 12.00 до 20.00 часа, и на 6 септември, от 08.00 до 12.00 часа, е създадена необходимата организация за бързо, безпроблемно и безопасно напускане на големите градове“, обясни гл. инспектор Димитър Мичев. Същата организация е създадена и за последния от серията почивни дни - 8 септември, за времето от 14.00 до 20.00 часа, когато се очаква обратен трафик - в посока големите градове. Той уточни, че през последния работен и последния почивен ден усилията на пътните полицаи ще са насочени към подпомагане на трафика по основните направления и автомагистралите. В почивните дни се предвижда и провеждане на специализирана полицейска операция, насочена срещу шофиране след употреба на алкохол и наркотични вещества, ще се проверява и за правоспособността на водачите. Проверките ще се извършват по всички пътища и малките населени места.  \r\nТази година столичната пътна полиция ще си взаимодейства за пръв път с Единния център за контрол на трафика, който вече работи на 80%. Създадена е организация и усилията ще са потокът да бъде контролиран към изходите на града чрез него, допълни комисар Любомир Костадинов. Създадена е организация и при нужда по направленията към автомагистралите да бъдат насочени екипи, които да поемат и регулират пътния поток.  \r\n„Създадена е организация последния работен и последния почивен ден да има реверсивни движения по АМ „Хемус“, проблеми по АМ „Тракия“ не се очакват“, заяви началникът на „Пътна полиция“ при ОДМВР-София главен инспектор Александър Димов. Той добави, че от 5 до 8 септември по всички направление в София-област ще има засилен контрол на скоростните режими.  \r\nНабелязани са мерки за недопускане на струпване на автомобили преди зоната за граничен контрол и недопускане на нарушения в зоната на граничните пунктове, уточни комисар Румяна Борисова. Създадена е също организация за непрекъсваемост на работата. Тя поясни, че се очаква засилен трафик в посока Гърция и препоръча освен граничните пунктове на Кулата и Маказа, пътуващите да се насочват и към ГКПП- Илинден, където има отворени допълнителни работни места и пътно платно. Очаква се също интензивен трафик и в посока Сърбия и от Турция и препоръча на водачите преди пътуване да се информират за интензитета на трафика от сайта на ГДГП, където информацията се актуализира на всеки два часа. Тя обърна внимание и на редовността на документите – паспорт или лична карта. „Актът за раждане не е документ за пътуване. Онези, които ще пътуват с децата си в отсъствието на един от родителите, задължително трябва да имат писмено родителско съгласие от отсъстващия и в оригинал, но да носят и копие“, обясни комисар Борисова. \r\n„ОТ ИААА са предприети всички необходими мерки, от утре всички служители на агенцията, които имат правомощия да извършват проверки, ще бъдат ситуирани по основните направления и ще осъществяват контрол на товарните автомобили и автобусите“, каза изпълнителният директор на агенцията Бойко Рановски. „В следобедните часове утре усилията на служителите на агенцията и на Пътна полиция, ще са насочени към спазване на забраната за движение на товарните автомобили. В почивните дни също са осигурени дежурни екипи“, добави Рановски. „Движението на товарните автомобили по основните направления и автомагистралите ще бъде ограничено утре от 16.00 до 20.00 часа, а в последния почивен ден - от 14.00 до 20.00 часа“, допълни инж. Иван Досев.", "date": "2019.09.04", "title": "МВР:  Взети са всички необходими мерки за нормалното придвижване по основните пътища и ГКПП по време на празничните дни"}
{"url": "http://www.focus-news.net/news/2019/09/04/2695482/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Габровица Кирил Симеонов за проблемите пред малките населени места. Ще продължим темата за ежедневието на хората, настанени Дома за възрастни хора в село Дъбравите. По темата ще говорим с директора на дома Христина Пипонкова.  \r\nВъв втората част на предаването ще разговаряме със Севдалина Попова, директор на Историческия музей в Белово, за това какво предстои пред културната институция през следващите години.   \r\n \r\n Предаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.09.04", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/09/04/2695472/tass-rusiya-i-turtsiya-konsultirat-dostavkite-na-iztrebiteli-su-57-i-su-35.html", "text": "Турция все още не се е обърнала към Русия с искане за закупуване на изтребители Су-57, но съответните консултации вече са започнали. Това заяви Дмитрий Шугаев, ръководител на Федералната служба за военнотехническо сътрудничество, предава  TACC . \r\n„Все още няма заявления за Су-57 и в тази връзка да се говори за някакъв вид преговори за договор е преждевременно\", подчерта Шугаев пред репортери. В същото време той отбеляза, че „започват консултации по отношение на Су-35 и като допълнителна тема - за Су-57\". \r\nДискусията по отношение на възможността Турция да обмисли закупуването на руски изтребители се засили след визита на държавния й глава Реджеп Тайип Ердоган в Москва на 27 август. По време на посещение на авиошоу МАКС-2019, заедно с руския лидер Владимир Путин, Ердоган прояви интерес към бойните самолети на Москва.  \r\nНа 17 юли говорителят на Белия дом в писмено изявление подчерта, че решението на Турция да придобие руската система за ПВО С-400 прави невъзможно участието й в програмата за създаване на американски изтребители F-35 от пето поколение. Анкара планира да закупи 100 самолета и произвежда част от оборудването за тях, припомня агенцията.  \r\n \r\n . \r\n \r\n Тереза Герова", "date": "2019.09.04", "title": "ТАСС: Русия и Турция консултират доставките на изтребители Су-57 и Су-35"}
{"url": "http://www.focus-news.net/news/2019/09/04/2695484/ministar-mladen-marinov-zabelyazva-se-silen-spad-pri-opitite-i-izvarshvaneto-na-telefonni-izmami.html", "text": "Забелязва се силен спад при опитите и извършването на телефонни измами.  \r\nТова каза министърът на вътрешните работи Младен Маринов по време на изслушването си във Вътрешна комисия, предаде репортер на  Агенция \"Фокус\" .  \r\nМинистърът припомни, че преди няколко месеца е била първата мащабна операция по неутрализиране на престъпните групите.  По думите му това е показало, че е един добър и ефективен модел за противодействие на този вид престъпна дейност. \"Извършителите са мобилни, изобретателно и спазват висока степен на конспиративност. Това го доказа и операцията преди няколко дни, която неутрализира още една от групите, които се занимаваха основно с този вид престъпна дейност. До момента ударите са доста тежки по отношение на тези групи. Така се забелязва силен спад при опитите и извършването на телефонни измами. Мисля, че с продължаване на работите ще успеем да постигнем пълен контрол\", посочи още вътрешният министър. Той посочи, че се продължава и с разяснителната кампания сред гражданите, свързана с този вид измами.  \r\nДеница КИТАНОВА", "date": "2019.09.04", "title": "Министър Младен Маринов: Забелязва се силен спад при опитите и извършването на телефонни измами"}
{"url": "http://www.focus-news.net/news/2019/09/04/2695480/blagoevgrad-inzh-vasiliy-marinkovski-yugozapadno-darzhavno-predpriyatie-situatsiyata-okolo-afrikanskata-chuma-po-svinete-bi-mogla-da-dovede-i-do-poskapvane-na-darvata-za-ogrev.html", "text": "Ситуацията около африканската чума по свинете би могла да доведе и до поскъпване на дървата за огрев. Това каза за  Радио „Фокус“ – Пирин  инж. Василий Маринковски, началник-отдел в Югозападното държавно предприятие. По думите му на територията на предприятието вече има регистрирани 4 инфектирани огнища. „Спрямо тях сме издали заповед за преустановяване добива на дървесина в 10 кв. км от мястото на установената инфекция. В тези случаи веднага се налага там, където имаме обекти за снабдяване на населението с дърва, да направи подготовка на нови такива. Но това, сами разбирате, че изисква технологично време, а новите обекти са на много по-недостъпни места, което автоматично ще оскъпи дървата за огрев“, заяви инж. Маринковски.  \r\nВ тази връзка той призова хората още от сега да започнат подготовката си за снабдяване с дърва за предстоящия зимен сезон. \r\nЛивия НИНОВА", "date": "2019.09.04", "title": "Благоевград: Инж. Василий Маринковски, Югозападно държавно предприятие: Ситуацията около африканската чума по свинете би могла да доведе и до поскъпване на дървата за огрев"}
{"url": "http://www.focus-news.net/news/2019/09/04/2695485/bsp-za-balgariya-shte-se-registrira-za-predstoyashtite-mestni-izbori.html", "text": "На 5 септември, в 10:00 ч., в Централната избирателна комисия ще бъде регистрирана коалиция \"БСП за България\" за участие в предстоящите избори за кметове и общински съветници. Това съобщиха от пресцентъра на  БСП .", "date": "2019.09.04", "title": "\"БСП за България\" ще се регистрира за предстоящите местни избори"}
{"url": "http://www.focus-news.net/news/2019/09/04/2695483/nova-makedoniya-s-pismo-ot-zatvora-katitsa-yaneva-nastoya-razsledvaniyata-na-sp-da-badat-prehvarleni-na-glavniya-prokuror.html", "text": "Катица Янева, която е в затвора в „Шутка“ изпрати писмо до Специалната прокуратура с искане всички разследвания, проведени от органа, да бъдат прехвърлени на Генералния прокурор Любомир Йовески, предава скопската телевизия  НОВА . \r\nОт СП потвърдиха, че във вторник от Янева е пристигнало пълномощно, което дава право на прокурорите в органа да предадат на прокуратурата на висящите случаи: наказателни дела, следствия и предварителни следствия. \r\n„Имайки предвид закона за СП и разпоредбите за автономията на прокуратурата, през този ден ще бъде изпратено писмо до прокуратурата на Република Македония с цел запознаване на прокурора на Република Македония с пълномощното, след което ще бъде взето решение за евентуални допълнителни действия“, се казва в официално съобщение. \r\nЯнева, въпреки че е задържана в Шутка, все още е законен представител на всички разследвания и обвинения, повдигнати от СП. Писмото е изпратено чрез администрацията на затвора. \r\nИменно разследванията, започнати от СП, са основната тема на преговорите между работните групи и опозицията по новия закон за Прокуратурата. Ако делата бъдат прехвърлени на Прокуратурата, това би означавало, че други прокурори ще работят по тях, ще събират доказателства, показания на свидетели, което от своя страна може да доведе до изтичане на информация. \r\nПрипомня се, че Янева бе задържана на 15 август за 30 дни по подозрение в злоупотреба с власт и във връзка със случая „Рекет“. \r\n \r\n Тереза Герова", "date": "2019.09.04", "title": "НОВА (Македония): С писмо от затвора Катица Янева настоя разследванията на СП да бъдат прехвърлени на Главния прокурор"}
{"url": "http://www.focus-news.net/news/2019/09/04/2695486/plovdiv-srednovekoven-panair-shte-se-provede-v-asenovgrad-na-7-i-8-septemvri.html", "text": "На 7 и 8 септември в Асеновград ще се проведе традиционния Средновековен панаир. Това съобщиха за  Радио „Фокус“ –Пловдив  от отдел „Връзки с обществеността“ на Общината. Тазгодишното издание на Средновековния панаир ще представи тематично елементите на живота и бита от времето на Второто българско царство и средновековна Европа от XII – XIV в. чрез демонстрация на занаятчийски технологии – изработка на керамика, горещо и студено коване, изработка на кожа, монетосечене, домашни текстилни практики. Посетителите ще могат да се включат в различни състезателни игри, стрелба с лък и арбалет, ще участват в изучаване на бойни техники за боравене с оръжие, както и неизменните игри и танци. Воинските умения ще бъдат демонстрирани в двубои, турнири по фехтовка и стрелба с лък. Вечерта ще завърши с огнено шоу и концерт на средновековна балканска и европейска музика.Откриването на панаира ще се състои от 10.00 часа на 7 септември. Програмата през първия ден предлага на посетителите бойна демонстрация, демонстрации на занаяти, бит и традиции, средновековни игри, стрелба с лък, кулинарни демонстрации, също концерт на група „Фреа“ и огнено шоу „Палячи“. Програмата през втория ден отново ще започне в 10.00 часа с демонстрации на занаяти, бит и традиции, средновековни игри, както и стрелба с лък. Ще се проведе боен турнир „Меч на честта“, ще има и беседа за оръжия и защитно оборудване, урок по средновековна фехтовка. В 15.00 часа на 8 септември ще бъдат обявени победителите в турнирите, след което ще се състои закриване на панаира. Участници в Средновековния панаир тази година са СНЦ „Търновци“- Велико Търново, Сдружение за исторически възстановки „Чигот“- Варна, НД „Традиция“- клон Панагюрище, бойна дружина „Барадж“- Пазарджик, свободни реконструктори, музикална група “ Фрея“ и огненото шоу на „Палячи“.", "date": "2019.09.04", "title": "Пловдив: Средновековен панаир ще се проведе в Асеновград на 7 и 8 септември"}
{"url": "http://www.focus-news.net/news/2019/09/04/2695489/gl-sekretar-na-mvr-ivaylo-ivanov-imame-zapodozryani-i-zadarzhani-litsa-vav-vrazka-s-ubiystvo-na-43-godishen-mazh-v-stolitsata.html", "text": "Имаме заподозряни и задържани лица във връзка с убийство на 43-годишен мъж в столицата. Това каза главният секретар на МВР Ивайло Иванов по време на изслушване във Вътрешна комисия, предаде репортер на  Агенция \"Фокус\" .  \r\n\"Следващото убийство, което нашумя, стана в неделя. Беше открит трупът в София на починал млад мъж - 43-годишен. Доста жестоко убийство, с много използване на сила. За съжаление той още не е разкрит, но мисля, че работата, която се извършва и от това, което знаем до момента, ще се увенчае с успех. Имаме запозодрени лица, обявени за издирване лица, задържани, с които се работи\", допълни още главният секретар на МВР. Той прогнозира, че и този случай върви към разрешаване.  \r\nПо отношение на телефонните измами, главният секретар на МВР посочи, е в сравнение с миналата година има спад на 30 % спрямо миналата година. \"Много важна част от нашата работа е разяснителната кампания и превенцията\", допълни още Иванов.  \r\nДеница КИТАНОВА", "date": "2019.09.04", "title": "Гл. секретар на МВР Ивайло Иванов: Имаме заподозряни и задържани лица във връзка с убийство на 43-годишен мъж в столицата"}
{"url": "http://www.focus-news.net/news/2019/09/04/2695481/burgas-obshtina-pomorie-shte-uchastva-v-initsiativata-na-ministerstvoto-na-turizma-denyat-za-vas.html", "text": "Община Поморие се включва в инициативата на Министерството на туризма „Денят за вас“ на 6 септември – денят на Съединението на България. Това съобщиха от пресцентъра на  Общината . Наред с   по повод националния празник, всички желаещи ще могат да посетят Античната куполна гробница, Музея на солта и Историческия музей в Поморие без да плащат входни такси. Министерството на туризма стартира инициативата „Денят за вас“ от юни 2019 г. Целта на проекта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят с местните културно-исторически и природни забележителности. Така основният морски туристически продукт ще бъде надграден и обогатен, а гостите и жителите на общината ще могат да се запознаят с богатствата в съответния регион.  „Денят за вас” е част от инициативите на Министерството на туризма за сътрудничество с бизнеса и местните власти за стимулиране на вътрешния туризъм. Това е един от фокусите в работата му през 2019 г., обявени в началото на годината с посланието „Естествено в България”.", "date": "2019.09.04", "title": "Бургас: Община Поморие ще участва в инициативата на Министерството на туризма „Денят за Вас“"}
{"url": "http://www.focus-news.net/news/2019/09/04/2695487/burgas-zapochna-glasuvaneto-za-kmet-na-godinata-za-mandat-2015-2019-g.html", "text": "Националният конкурс „Кмет на годината“ е една полезна инициатива, превърнала се в традиция и в мост между гражданите, местната власт и институциите в страната. В края на лятото конкурсът отново поставя кметовете на 265 български общини в оспорвана надпревара за призовете в 9 различни категории. Най-добрите градоначалници ще бъдат отличени, но този път оценявана ще бъде не работата им през последната година, а цялостната им дейност през мандат 2015 – 2019. Това съобщиха от пресцентъра на  Община Поморие . Конкурсът стартира на 01 септември и ще продължидо 15 септември включително. Всеки желаещ може да защити имиджа на града и общината ни като даде своя вот за Поморие.Богатото историческо наследство и разнообразният културен живот очертават Поморие като достоен опонент в раздел „Туризъм, култура, фестивали и традиции”. Организаторите от Портала на българските общини Kmeta.bg обновяват платформата ежегодно, което прави гласуването максимално обективно и лесно, събрано в няколко стъпки. Гласуването за “Кмет на годината” става за минута, като за да бъде вотът валиден, всеки потребител трябва да въведе имейл, на който ще получи линк за окончателно потвърждение.Победителите ще бъдат обявени на официална церемония “Кмет на годината” 2019, която ще се състои на 18 септември т. г. (сряда) от 17:30 ч., в НДК. Церемонията ще бъде излъчена по БНТ1 в същия ден от 23:30 ч.", "date": "2019.09.04", "title": "Бургас: Започна гласуването за „Кмет на годината“ за мандат 2015 – 2019 г."}
{"url": "http://www.focus-news.net/news/2019/09/04/2695488/obshtinite-kyustendil-i-dupnitsa-sa-podgotvili-praznichna-programa-po-povod-134-godini-ot-saedinenieto.html", "text": "Общините Кюстендил и Дупница са подготвили празнична програма по повод 134 години от Съединението. За  Радио „Фокус” – Кюстендил  Слава Соколова, експерт към отдел „Култура и духовно развитие” в Община Кюстендил съобщи, че честването на годишнината ще започне от 11.00 часа на 6 септември пред паметника „Булаир”. По повод 134 години от Съединението на Княжество България с Източна Румелия. Ще бъдат поднесени венци и цветя на паметния знак.  \r\nВ Дупница честването ще започне от 11.00 часа пред паметната плоча на Опълченците. Ще бъдат поднесени венци и цветя от представители на Общината, политически парти и граждани. В програмата, участие ще вземат читалищата „Генерал Георги Тодоров” – Дупница и „Пробуда” – село Джерман. Деца от дупнишкото читалище ще изнесат рецитал, а музикалната част е поверена на женската певческа група „Джермина”. \r\nВенцеслав ИЛЧЕВ", "date": "2019.09.04", "title": "Общините Кюстендил и Дупница са подготвили празнична програма по повод 134 години от Съединението"}
{"url": "http://www.focus-news.net/news/2019/09/04/2695491/shumen-zasilen-politseyski-kontrol-i-spetsializirani-aktsii-za-alkohol-narkotitsi-i-nepravosposobni-shofyori-predpriema-odmvr-prez-praznichnite-pochivni-dni.html", "text": "Засилен полицейски контрол и специализирани акции за алкохол, наркотици и неправоспособни шофьори предприема Областна дирекция на МВР (ОДМВР)-Шумен през празничните почивни дни в периода 5-8 септември, стана ясно на брифинг с участието на ст. инспектор Десислав Райчинов и гл.инсп. Веселин Георгиев, началник на Сектор „Пътна полиция“ при Областна дирекция на МВР-Шумен, предаде репортер на  Радио „Фокус“-Шумен . Засилено ще бъде полицейското присъствие в районите на търговските обекти с оглед на предотвратяване на джебчийски кражби и кражби на МПС. „От началото на месец юни на територията на областта няма регистрирани телефонни измами, нека възрастните хора, които ще останат сами по домовете да бъдат предупредени, че могат да станат обект на телефонни измамници. Гражданите да бъдат предпазливи, при напускане на домовете си, да не оставят отворени врати и прозорци, особено по ниските етажи, с оглед недопускане на домови кражби“, заяви т. инсп. Десислав Райчинов.  \r\nГл. инсп. Веселин Георгиев обяви мерките по отношение на пътния контрол. На 5 септември, от 16.00 до 20.00 часа, и на 8 септември, от 14.00 до 20.00 часа, ще бъде ограничено движението на товарни автомобили над 12 тона. Ще се извършва контрол на всички подходи към пътищата, за които е валидна забраната. Ще бъде осъществяван и ефективен пътен контрол на леки и товарни автомобили, както по главните пътища, така и в населените места. През почивние дни са планирани специализирани полицейски операции за шофиране след употреба на алкохол, на наркотици и неправоспособност. Ще се следи за неплатени глоби и изправност на автомобилите. Екипи ще извършват контрол и в малките населени места, особено в тъмната част на денонощието.  \r\nОт началото на годината на територията на областта са станали 89 тежки пътнотранспортни произшествия (ПТП), с 13 загинали и 96 ранени. За същия период на миналата година тежките ПТП са 60, с 8 загинали  и 62 ранени. За намаляване на пътния травматизъм, полицейските служители ще извършват контрол на скоростните режими. „Такъв контрол ще бъде на места, където се очаква по- голямо движение, точките за контрол ще бъдат по- динамични, т.е. повече места за по- кратко време“, заяви гл.инсп. Георгиев. \r\nИвелина ИВАНОВА", "date": "2019.09.04", "title": "Шумен: Засилен полицейски контрол и специализирани акции за алкохол, наркотици и неправоспособни шофьори предприема ОДМВР през празничните почивни дни"}
{"url": "http://www.focus-news.net/news/2019/09/04/2695493/kyustendil-112-shte-badat-sektsiite-za-predstoyashtiya-mesten-vot-v-obshtinata.html", "text": "112 ще бъдат секциите за предстоящия местен вот на територията на община Кюстендил. Това съобщиха за  Радио „Фокус” – Кюстендил  от Общината. Секции ще бъдат разкрити в общинския център и в съставните малки населени места. Предвижда се за изборите за общински съветници и кметове на кметства да бъдат разкрити секции в многопрофилната болница, в дома за хора с увреждания, в специализираната болница за рехабилитация, както и в Районна служба „Изпълнение на наказанията”. 37 ще бъдат местата в новия Общински съвет. Освен кмет на Община Кюстендил ще се избират кметове на кметства в 17 села. \r\nВенцеслав ИЛЧЕВ", "date": "2019.09.04", "title": "Кюстендил: 112 ще бъдат секциите за предстоящия местен вот в общината"}
{"url": "http://www.focus-news.net/news/2019/09/04/2695492/govoritelyat-na-glavniya-prokuror-shte-dade-informatsiya-vav-vrazka-s-izvarshvane-na-nezabavna-proverka-ot-ministerstvo-na-okolnata-sreda-i-vodite.html", "text": "От 15,45ч. на партера на Съдебната палата говорителят на главния прокурор г-жа Румяна Арнаудова ще даде информация във връзка с извършване на незабавна проверка от Министерство на околната среда и водите в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Това съобщиха от пресцентъра на  Прокуратурата на Република България .", "date": "2019.09.04", "title": "Говорителят на главния прокурор ще даде информация във връзка с извършване на незабавна проверка от Министерство на околната среда и водите"}
{"url": "http://www.focus-news.net/news/2019/09/04/2695496/dobrich-obshtinata-obyavyava-priem-na-zayavleniya-za-uslugata-obshtestvena-trapezariya-ot-9-septemvri.html", "text": "Във връзка с подписан Договор BG05FMOP001-3.002-0172-C05 и Допълнително споразумение между Община град Добрич и Агенция за социално подпомагане, в изпълнение на проект ”Грижа за по –добър живот” по Оперативна програма за храни и/или основно материално подпомагане, Фонд за европейско подпомагане на най- нуждаещите се лица; Операция тип 3: ”Осигуряване на топъл обяд -2016-2020” BG05FMOP001-3.002-0172-C05, Община град Добрич обявява, че от 09.09.2019г. до 13.09.19г./включително/, от 9.30 до 16.00 часа, в Корпус 3 /бивш партиен дом/, етаж 11, започва набиране на заявления-декларации от желаещите да ползват услугата „Обществена трапезария”. Това съобщиха от пресцентъра на  Общината .  \r\n \r\n Изпълнението на проекта цели: \r\nДопълване, надграждане и разширяване обхвата на действащата национална програма за подпомагане на обществените трапезарии, както и намаляване на броя на живеещите в бедност лица, чрез подпомагането им с храни, с оглед задоволяване на основно материално лишение.  \r\n \r\nПо проекта ще бъдат подпомогнати 110 представители на целевите групи за периода от месец октомври 2019г. до месец декември 2019г. \r\nЦелевите групи по тази операция се определят с Наредба на Министъра на труда и социалната политика №РД-07-1/04.04.16г. за реда и условията за определяне на целевите групи по ОПХ (ДВ,бр.29/12.04.16г.). \r\n \r\n Основните целеви групи за предоставяне на топъл обяд са: \r\n \r\n1.Лица и семейства на месечно подпомагане по реда и условията на чл.9 от Правилника за прилагане на Закона за социалното подпомагане;  \r\n2.Лица с доказана липса на доходи и близки, които да се грижат за тях; \r\n3.Самотно живеещи лица и семейства, получаващи минимални пенсии/пенсии за осигурителен стаж и възраст, пенсии за инвалидност, наследствени пенсии, пенсии несвързани с трудова дейност/; \r\n4.Скитащи и бездомни деца и лица. \r\n  \r\nДопълнителна целева група: \r\n \r\n1.Лица настанени в Център за временно настаняване. \r\n \r\nПри подаване на заявленията – декларации, кандидатите трябва представят следните документи: \r\n \r\n1.Документ за самоличност / лична карта, паспорт/ за справка. \r\n2.Семейство, в което има деца, родителите трябва да предоставят акт за раждане на децата /за справка/ \r\n3.Кандидатите, освидетелствани от ТЕЛК, да представят копие от Експертното решение на ТЕЛК. \r\n4.Безработните кандидати, да представят регистрационен картон от Дирекция ”Бюро по труда”. \r\n \r\nСлед приключване приема на документи, Комисията сформирана със Заповед на Кмета на Община град Добрич, ще извърши оценка и подбор на кандидат – потребителите, в съответствие с указаните целеви групи по проекта и съгласно списъци, предоставени от Дирекция”Социално подпомагане” \r\nКомисията ще изготви поименни списъци на одобрените потребители и чакащите резерви, които ще бъдат изнесени на 30.09.19г. пред офиса на проекта Корпус 3/бивш партиен дом/, етаж 11/ и публикувани на официалния сайт на Община град Добрич.", "date": "2019.09.04", "title": "Добрич: Общината обявява прием на заявления за услугата „Обществена трапезария“ от 9 септември"}
{"url": "http://www.focus-news.net/news/2019/09/04/2695497/sliven-iztsyalo-nova-vatreshna-ulitsa-e-izgradena-v-kv-sini-kamani.html", "text": "Изцяло нова вътрешна улица е изградена в кв. „Сини камъни“ в Сливен. Тя се намира на възлов участък в района на детска градина „Елица“, близо до училище „Елисавета Багряна“. Това съобщиха от пресцентъра на  Община Сливен . \r\nПред кмета Стефан Радев живущите там изразиха радостта си от новата придобивка и споделиха, че това е дълго чакан момент. Приблизителната дължина на улицата е 225 метра. Изградени са тротоарни настилки, улични връзки с асфалтова настилка и отводняване. По повод благоустрояването на района и по инициатива на кмета Стефан Радев е подменена и асфалтовата настилка на участъка, северно от ДГ „Елица“, който е възлова точка за жителите в района. \r\n„Работим стъпка по стъпка за подобряването на градската среда и условията за живот на хората. Сливен се променя към по-добро и придобива по-модерна, по-функционална и красива визия“, каза кметът. \r\nСтроителните дейности по изграждане на новата улица стартираха в края на март и бяха изпълнени в срок.", "date": "2019.09.04", "title": "Сливен: Изцяло нова вътрешна улица е изградена в кв. „Сини камъни“"}
{"url": "http://www.focus-news.net/news/2019/09/04/2695495/mvr-ogranichen-e-pozharat-v-buhovo.html", "text": "Ограничен е пожарът, възникнал в жилищна кооперация в Бухово, няма данни за загинали и пострадали. Това става ясно от информация в сайта на  МВР . Малко преди 14 часа днес на дежурния телефон в оперативния център на Столичната пожарна е получен сигнал за възникнал пожар в жилищна кооперация в гр. Бухово. Незабавно към мястото на инцидента са изпратени пет пожарни, един аварийно-спасителен и един медицински екипи. Огънят е обхванал покрива на кооперацията, извършена е евакуация на живущите. В резултат на бързата и професионална реакция на пожарникарите огънят е ограничен, няма опасност и за съседни сгради.", "date": "2019.09.04", "title": "МВР: Ограничен е пожарът в Бухово"}
{"url": "http://www.focus-news.net/news/2019/09/04/2695494/ria-novosti-nameriha-chernite-kutii-na-razbiliya-se-su-25ub.html", "text": "Двете черни кутии на разбилия се учебен щурмовик Су-25УБ са намерени в близост до мястото на катастрофата в Ставрополския край, Северен Кавказ, съобщи за  РИА Новости  представител на аварийните служби в региона. \r\n„По предварителни данни състоянието на бордовите рекордери и прибора за регистрация на параметрите на полета да удовлетворителни“, подчерта събеседникът на агенцията. \r\nМашината се разби във вторник при изпълнението на тренировъчен полет. Самолетът бе управляван от двама пилоти, които катапултирана. След операция по издирването им бе потвърдено, че са загинали. \r\n \r\n \r\n . \r\n \r\n Тереза Герова", "date": "2019.09.04", "title": "РИА Новости: Намериха черните кутии на разбилия се Су-25УБ"}
{"url": "http://www.focus-news.net/news/2019/09/04/2695498/burgas-okrazhnata-prokuratura-zadarzha-za-srok-do-72-chasa-mazh-obvinen-v-darzhane-s-tsel-razprostranenie-na-kokain-i-kanabis.html", "text": "Окръжна прокуратура – Бургас предаде на съд Иво Й. Той е обвинен за това, че на 02.09.2019 г. в гр. Бургас, в лек автомобил, управляван от обвиняемия, паркиран пред бл. 14 в ж.к. „Меден Рудник“, без надлежно разрешително държал с цел разпространение високорисково наркотично вещество – кокаин (с общо тегло 4.5 грама). Това съобщиха от пресцентъра на  Окръжна прокуратура - Бургас .  \r\nТой е обвинен и за това, че на 02.09.2019 г. в гр. Поморие, обл. Бургас, в установена съвкупност с горепосоченото престъпно деяние, в апартамент, обитаван от него, без надлежно разрешително държал с цел разпространение високорискови наркотични вещества – кокаин (с общо тегло над 51 грама) и марихуана (с общо тегло 0.432 грама) – престъпление по чл.354а, ал.1, предл.4 от НК. \r\nПредстои Окръжна прокуратура – Бургас да внесе в съда искане за определяне на мярка за неотклонение „задържане под стража“.", "date": "2019.09.04", "title": "Бургас: Окръжната прокуратура задържа за срок до 72 часа мъж, обвинен в държане с цел разпространение на кокаин и канабис"}
{"url": "http://www.focus-news.net/news/2019/09/04/2695500/sport-todor-skrimov-na-liniya-za-kontrolite-v-estoniya.html", "text": "Един от най-опитните волейболисти в селекцията на Силвано Пранди - Тодор Скримов, ще се завърне в игра. 29-годишният плевенчанин ще пътува с представителния ни тим за Талин. Решението бе взето вчера, след като в понеделник вечерта посрещачът тренира наравно със съотборниците си. Той пропусна първата част от подготовката заради контузията на глезена, която получи на олимпийската квалификация с Бразилия във Варна. Скримов ще заеме мястото в състава на Георги Петров. 20-годишният талант на Нефтохимик ще остане в София, като почти сигурно ще отпадне от групата за европейското първенство, което стартира следващата седмица. Лъвовете заминават днес за Талин. Те ще се изправят утре срещу домакините от Естония, а в петък ще премерят сили с Беларус. Това ще бъде и последната контрола на националите ни преди старта на европейското. България е в група А в Монпелие, където на 12 септември ще започне участието си с двубой срещу Гърция. В нашия поток са още домакините от Франция, Италия, Португалия и Румъния.", "date": "2019.09.04", "title": "Спорт: Тодор Скримов на линия за контролите в Естония"}
{"url": "http://www.focus-news.net/news/2019/09/04/2695490/afp-es-ne-vizhda-alternativa-na-predpazniya-mehanizam-za-irlandskata-granitsa.html", "text": "Европейският съюз не вижда алтернатива на предпазния механизъм за ирландската граница в споразумението за излизане на Великобритания от структурите на Общността, за защита на мирното споразумение за Северна Ирландия и единния пазар на организацията. Това се казва в последната препоръка на Комисията по повод планирането на Брекзит, предава  AFP . \r\n„Предпазният механизъм... е единственото решение, което защитава Споразумението от Разпети петък, гарантира спазването на задълженията по международното право и запазва целостта на вътрешния пазар“, подчертаха от Брюксел. \r\n \r\n Тереза Герова", "date": "2019.09.04", "title": "AFP: ЕС не вижда алтернатива на предпазния механизъм за ирландската граница"}
{"url": "http://www.focus-news.net/news/2019/09/04/2695499/plovdiv-vremenna-organizatsiya-na-dvizhenieto-se-vavezhda-v-grada-na-6-septemvri-vav-vrazka-s-chestvaniyata-po-povod-saedinenieto-na-balgariya.html", "text": "Временна организация на движението се въвежда в Пловдив във връзка с честванията по повод Съединението на България на 6 септември. Това съобщи комисар Венелин Младенов от Отдел „Охранителна полиция“ по време на брифинг, предаде репортер на  Радио „Фокус“-Пловдив . За времето от 09.30 ч. до 13.00 ч. се въвежда забрана за движението на моторни превозни средства, с изключение на тези от масовия градски транспорт заради пробега от град Съединение, по маршрута при влизане в Пловдив – бул. „Васил Априлов“- моста на река Марица – наляво по бул. „Шести септември“ и финал на площад „Съединение“. Промяна ще има и заради междинен пробег „Съединение“ с маршрут с дължина 2 км, като стартът е около 10.10 ч. пред ДКЦ 2 на бул. Шести септември“, по маратонското трасе до площад „Съединение“ и заради междинен пробег „Триумф“, като стартът е от 09.30 ч. от кръстовището на бул. „Руски“ до площад „Съединение“. \r\nСъщата вечер, от 18.30 ч. до 21.30 ч., няма да се допускат автомобили по бул. „Шести септември“, в участъка между бул. „Цар Борис ІІІ Обединител“ и бул. „Руски“. \r\nПризовават се водачите на МПС да избират обходни маршрути в посочените интервали, стриктно да спазват разпорежданията на контролните органи и да проявят необходимото търпение за нормалното протичане на спортните мероприятия и тържествата и  предотвратяване на пътнотранспортни произшествия. \r\nОт „Охранителна полиция“ информират още, че за зарята на площад Съединение от 20.00 часа вечерта на 6 септември няма да бъдат допускани лица в нетрезво състояние, както и такива с обемисти багажи и стъклени бутилки. Мерките се налагат поради присъствието на вип гости. \r\nЦветана ТОНЧЕВА", "date": "2019.09.04", "title": "Пловдив: Временна организация на движението се въвежда в града на 6 септември във връзка с честванията по повод Съединението на България"}
{"url": "http://www.focus-news.net/news/2019/09/04/2695504/dobrich-detsa-ot-kavarna-razzeleniha-gradskiya-park.html", "text": "В навечерието на първия учебен ден три каварненски деца засадиха три дръвчета в градския парк на Каварна. Това съобщиха от пресцентъра на  Община Каварна . Вдъхновени от клип в социалните мрежи, Деница, Десислава и Николай решават да раззеленят мястото, на което прекарват голяма част от лятната си ваканция. За тяхното добро дело помогна градински център от Каварна, който дари три акации. Преди началото на новата учебна година учениците планират да почистят и игралната площадка до „Гората на надеждата“.", "date": "2019.09.04", "title": "Добрич: Деца от Каварна раззелениха градския парк"}
{"url": "http://www.focus-news.net/news/2019/09/04/2695501/smolyan-zrelishtnoto-avtomobilno-shou-smolyan-race-2019-shte-se-provede-na-5-i-6-oktomvri-v-grada.html", "text": "Зрелищното автомобилно шоу Smolyan Race '2019 ще се проведе на 5 и 6 октомври т. г. Това съобщиха от пресцентъра на  Общината . Центърът на Смолян отново ще се превърне в арена на автомобилни дуели, забава и много емоции. От „Авто мото клуб-Смолян“, с подкрепата на Община Смолян и Държавна агенция „Безопасност на движението по пътищата“, са подготвили за автоманиаците драг, дрифт, италианско преследване, стънт и още много изненади.", "date": "2019.09.04", "title": "Смолян: Зрелищното автомобилно шоу Smolyan race '2019 ще се проведе на 5 и 6 октомври в града"}
{"url": "http://www.focus-news.net/news/2019/09/04/2695502/kardzhali-esenno-zimniyat-teatralen-sezon-startira-s-premierata-na-piesata-perfektnata-svatba.html", "text": "Есенно-зимният театрален сезон стартира с премиерата на пиесата „Перфектната сватба“ на драматурга Робин Хоудън, който е дал правата за творбата си на Кърджалийския театър. Това съобщиха за   Радио „Фокус“   от Театрално-музикален център–Кърджали. Режисьорът на постановката Владлен Александров залага на въздействието, което имат истинските чувства, истинските приятелства и истинската любов, които осмислят живота, през призмата на смешното. Премиерата ще бъде на 16 септември, от 19.00 часа. Елен Колева, София Бобчева, Христо Терзиев и Анна Петрова разиграват комедията на чувства в новия спектакъл, партнират им Божидар Георгиев, Цветан Николов, Адриана Кънчева. Весела Статкова и Иван Карев са автори на костюмите и сценографията.  На кърджалийска сцена за пръв път ще бъде играна и адаптацията на „Бременските музиканти“ на режисьора Леонард Капон, с която театърът е участвал на фестивали извън страната. Новите актьори в кърджалийската трупа Мигела Шушутева и Александър Попов ще играят за първи път пред местните любители на театъра. Започва работа с кърджалийските артисти и режисьорът Хафъз Гулиев от Азербайджанската държавна академична опера и балет върху пиесата „Аршин Мал Алан“ от Узеир Хаджибеков. На 1 септември 2020 г. ще се навършат 60 години от създаването на драматичния театър в Кърджали. По този повод директорът Гълъб Бочуков споделя, че цялата предстояща година ще мине под знака на годишнината. „В момента сме в процес на подготовка на по-специална програма за честването. В тази връзка имаме идеи за няколко проекта, сред които членството ни в Европейската асоциация за театър, работа на гост-режисьори от Русия и Франция на наша сцена, но на този етап няма да „повдигам завесата“ изцяло. Работим по новите заглавия и ще гостуваме на сцените на театри и читалища в много населени места из страната. Предстоят ни също гастроли на театри от страната с интересни спектакли“, допълни още Гълъб Бочуков. \r\n \r\nДарина ДЕЕНИЧИНА", "date": "2019.09.04", "title": "Кърджали: Есенно-зимният театрален сезон стартира с премиерата на пиесата „Перфектната сватба“"}
{"url": "http://www.focus-news.net/news/2019/09/04/2695505/blagoevgrad-146-shte-badat-sektsiite-za-predstoyashtiya-mesten-vot-v-obshtinata.html", "text": "146 ще бъдат секциите за предстоящия местен вот в община Благоевград, предаде репортер на  Радио „Фокус” – Пирин . Съгласно заповед на кмета на Община Благоевград д-р Атанас Камбитов секции ще бъдат разкрити в общинския център и в съставните малки населени места. Предвижда се за изборите за общински съветници и кметове на кметства да бъдат разкрити секции и в Областна служба „Изпълнение на наказанията“ – Благоевград, сектор „Арести“, в четири болнични заведения, както и в Центъра за психично здраве. Предвижда се също да функционира подвижна избирателна кутия.   \r\nОсвен на Община Благоевград, ще се избират кметове и на кметства в над 20 села.  \r\nС друга заповед на д-р Атанас Камбитов се регламентират местата, разрешение за поставянето на агитационни материали. Това са афишниците пред Драматичен „Никола Вапцаров“ – Благоевград, парапетът на подземния гараж при Регионална здравна инспекция – Благоевград, подпорната стена на улица „Шар планина“, подпорната стена на Целодневна детска градина № 8 „Вечерница“, стените на подлеза в ж. к. „Струмско“ и подпорните колони на мостовете. \r\nЛивия НИНОВА", "date": "2019.09.04", "title": "Благоевград: 146 ще бъдат секциите за предстоящия местен вот в общината"}
{"url": "http://www.focus-news.net/news/2019/09/04/2695503/elza-velichkova-kmet-na-bobov-dol-obshtinskiyat-savet-prie-deklaratsiya-vav-vrazka-s-izgaryaneto-na-otpadatsi-v-toploelektricheskata-tsentrala.html", "text": "Общинският съвет прие декларация във връзка с изгарянето на отпадъци в топлоелектрическата централа в Бобов дол. Това каза пред  Радио „Фокус” – Кюстендил  Елза Величкова, кмет на Община Бобов дол. По думите й тя не е информирана официално за провеждана акция на територията на централата, но е научила, че се извършва проверка. Самата декларация е приета с мнозинство, само двама от общинските съветници не са я подкрепили. Документът е внесен от жители на общината. „Хората се притесняват от изгарянето на отпадъци, от отделяните вещества”, заяви Величкова. По думите й ще се настоява за постоянен мониторинг за чистота на въздуха, да се монтира информационно табло, както и да бъде извършена оценка на въздействието върху околната среда при горенето на отпадъци. Кметът посочи, че гласуваната декларация задължава отговорните органи за предприемане на съответните действия. „Има постоянни сигнали от граждани, подават се и на телефон 112. Те касаят задушлива миризма, мръсен въздух”, отбеляза Елза Величкова. \r\nВенцеслав ИЛЧЕВ", "date": "2019.09.04", "title": "Елза Величкова, кмет на Бобов дол: Общинският съвет прие декларация във връзка с изгарянето на отпадъци в топлоелектрическата централа"}
{"url": "http://www.focus-news.net/news/2019/09/04/2695507/plovdiv-44-dushi-sa-zaginali-pri-patnotransportni-proizshestviya-na-teritoriyata-na-oblastta-ot-nachaloto-na-godinata-do-3-septemvri-2019-g.html", "text": "44 души са загинали при пътнотранспортни произшествия на територията на Пловдивска област от началото на годината до вчера 3 септември т.г. Това съобщи на брифинг инспектор Ботьо Гиргинов, от КАТ „Пътна полиция“, предаде репортер на  Радио „Фокус“- Пловдив . За същия този период са били ранени 723 – ма, при възникнали общо 723 произшествия. „Въпреки, че се отчита намаление на загиналите в сравнение със същия период на миналата година с 10 души, и намаление на пътнотранспортните произшествия със 77, то все още има резерви и можем да допринесем още за повишаване на културата на поведение на водачите на МПС“, каза Гиргинов. „Целта е да се работи за намаляване на предпоставките за възникване на катастрофи с тежки последствия и загинали“, добави инспектор Ботьо Гиргинов. \r\nЦветана ТОНЧЕВА", "date": "2019.09.04", "title": "Пловдив: 44 души са загинали при пътнотранспортни произшествия на територията на областта от началото на годината до 3 септември 2019 г."}
{"url": "http://www.focus-news.net/news/2019/09/04/2695509/varna-s-kontsert-na-ansambal-strandzha-se-otbelyazvat-45-godini-ot-obyavyavaneto-na-dolni-chiflik-za-grad.html", "text": "=С концерт на Фолклорния ансамбъл „Странджа“ тази вечер в Долни чифлик ще бъдат отбелязани 45 години от обявяването на населеното място за град. Това съобщиха за  Радио „Фокус“ – Варна  от Общината. Концертът ще започне от 18.30 часа, на площада пред Народно читалище „Изгрев – 1919“. Събитието е в рамките на тържествата по повод навършването на 45 години от обявяването на Долни чифлик за град.  \r\nПрофесионален фолклорен ансамбъл „Странджа” е създаден през 1965 г. с цел издирване, съхранение, обработка и популяризиранена музикалния, песенен, танцов, словесен и обреден фолклор от Югоизточна България. Ансамбълът е съставен от три основни формации: женски хор на основата на открито народно пеене, солисти, оркестър от народни инструменти и смесен танцов състав. В репертоара му са включени десетки танцови постановки, солови, хорови и оркестрови произведения. В него присъстват танци и песни от всички етнографски области, които разкриват огромното фолклорно богатство на България. Особено внимание се обръща на пресъздаването на фолклора и народните обичаи от Странджанския край. Емблематичен е танцът „Нестинарка“- хореография на Методи Кутев, музика – Христо Тодоров и проф. д-р Стефан Чапкънов. Професионален фолклорен ансамбъл „Странджа” е изнесъл над 7000 концерта у нас и в чужбина.", "date": "2019.09.04", "title": "Варна: С концерт на Ансамбъл „Странджа“ се отбелязват 45 години от обявяването на Долни чифлик за град"}
{"url": "http://www.focus-news.net/news/2019/09/04/2695508/burgas-mazh-ot-obshtina-aytos-e-pochinal-ot-tuberkoloza.html", "text": "Мъж от община Айтос е починал от туберколоза. Това потвърди за  Радио „Фокус“ – Бургас  Елица Карагьозова от Регионалната здравна инспекция в Бургас. Мъжът е на възраст 45-49 години, а случаят е регистриран през изминалата седмица. \r\n„В дните от 26 август до 1 септември са регистрирани и два случая на марсилска треска, при единия от които се касае за заболяла жена от община Руен във възрастивата група 60-64 години, а при вторият – за жена от община Сунгурларе, във възрастовата група 55-59 години“, отбеляза Карагьозова. Тя добави, че през миналата седмица в община Бургас е регистриран случай и на заболяло дете със западнонилска треска във възрастовата група 1-4 години. \r\nМария ПОПЧЕВА", "date": "2019.09.04", "title": "Бургас: Мъж от община Айтос е починал от туберколоза"}
{"url": "http://www.focus-news.net/news/2019/09/04/2695512/veliko-tarnovo-muzikanti-ot-ispanskata-grupa-la-tuna-gostuvaha-v-obshtina-veliko-tarnovo-predi-golemiya-si-kontsert-v-grada.html", "text": "Музиканти от испанската група „Ла Туна“ гостуваха в Община Велико Търново преди големия си концерт в града. Те бяха посрещнати от зам.-кмета проф. Георги Камарашев, който ги приветства с „Добре дошли!“, предаде репортер на  Радио „Фокус“ – Велико Търново . Това е второто турне на изпълнителите в България, но първо за старата столица. „Ние търновци сме изключително доволни, тъй като знаем, че това е поредното Ви гостуване у нас и за него Вие сте избрали именно нашия град. Културният календар на Велико Търново е много богат, но никога един концерт повече не е излишен. Надявам се присъствието Ви в града да е приятно за Вас и съм сигурен, че то ще е приятно за търновската публика“, каза още проф. Камарашев. „Ла Туна“ от Университета на Алкала Де Енарес е институция с пет-вековна история. Асоциацията е основана със създаването на Университета в Алкала, през петнадесети век. Традицията стартират студенти познати като сописти (от испански sopa, в превод супа) или студенти от скромен произход и без ресурси, които използват музиката като начин да получат купа супа в ханове и таверни. Нейният президент също благодари топлото приветстване и подчерта, че българската публика е страхотна, заради което се връщат отново в страната. „Включихме Велико Търново в нашата програма, тъй като знаем, че градът е международен туристически център и в него се събират хора от цял свят.  Градът, от който идваме много прилича на Вашия, защото е малък, но е добре познато интернационално място. Ние сме група, която не е професионална, но много обичаме културата, както испанската, така и международната, затова и сме тук днес“, допълни директорът. Посещението в Общината приключи с изпълнение на две песни – една испанска и „Една българска роза“, които бяха приветствани от цялата администрация. С шествие и концерт край Паметника на Асеневци музикантите ще представят испанската култура и традиции във Велико Търново още тази вечер. Дефилето тръгва в 19.30 от паметник „Майка България“, а музикалната проява започва в 20.00 часа. Концертът днес се  провежда с подкрепата на Община Велико Търново, а цялото турне е подкрепено от Министерството на Културата на Република България и посолството на Кралство Испания в София. \r\nЛуиза ТРАНЧЕВА", "date": "2019.09.04", "title": "Велико Търново: Музиканти от испанската група „Ла Туна“ гостуваха в Община Велико Търново преди големия си концерт в града"}
{"url": "http://www.focus-news.net/news/2019/09/04/2695506/afp-kabul-izrazi-zagrizhenost-za-sporazumenieto-mezhdu-sasht-i-talibanite-poiska-poyasnenieto-y.html", "text": "Правителството на Афганистан изрази съмнения относно евентуалното споразумение между САЩ и талибаните, като заяви, че официален Кабул се нуждае от повече информация за рисковете, които то крие, предава  AFP . \r\nКабул е „загрижен, затова търсим разяснения относно този документ, за да можем внимателно да анализираме рисковете и потенциалните отрицателни последици и да предотвратим всяка опасност, която той може да причини“, заяви говорителят на президента на Афганистан Ашраф Гани Седик Седики в социалната мрежа „Туитър“. \r\n \r\n Тереза Герова", "date": "2019.09.04", "title": "AFP: Кабул изрази „загриженост\" за споразумението между САЩ и талибаните, поиска пояснението й"}
{"url": "http://www.focus-news.net/news/2019/09/04/2695514/burgas-predstoi-izmenenie-v-marshruta-i-razpisanieto-na-liniya-9-na-gradskiya-transport-ot-9-septemvri.html", "text": "От общинския превозвач „Бургасбус“ информират, че от 9 септември 2019 г. (понеделник) предстои изменение в маршрута и разписанието на линия №9 на градския транспорт в Бургас. Промяната има за цел да осигури по-лесен достъп с градски транспорт до едно от най-новите учебни заведения на територията на Бургас – Професионалната гимназия по компютърно програмиране и иновации в ж. к. „Меден рудник“. Това съобщиха от пресцентъра на  Община Бургас . Новият маршрут включва допълнителни спирки – по две двупосочни в района на гимназията и още две двупосочни по-нагоре – между ул. „Балкан“ и ул. „Ленко“.  \r\nОсвен това, в посока централната градска част автобусите няма да минават през спирка „Балкан“. За да се придвижат до центъра, пътниците трябва да чакат на спирка „Въстаническа“, която е в посока Върли бряг. Повече информация за промените по линия № 9 е публикувана  .", "date": "2019.09.04", "title": "Бургас: Предстои изменение в маршрута и разписанието на линия №9 на градския транспорт от 9 септември"}
{"url": "http://www.focus-news.net/news/2019/09/04/2695513/burgas-regionalnata-inspektsiya-po-okolnata-sreda-i-vodite-izvarshi-proverka-na-lukoyl-neftohim-burgas-ad-vav-vrazka-s-postapili-signali-za-mirizmi-na-neftoprodukti.html", "text": "Във връзка с постъпили през изминалото денонощие сигнали на граждани за миризми на нефтопродукти, мазут и пропан-бутан експерти на  Регионалната инспекция по околната среда и водите (РИОСВ) – Бургас извършиха проверка на оператора „Лукойл Нефтохим Бургас“ АД. Това съобщиха от пресцентъра на  РИОСВ - Бургас .  \r\nСигналите са постъпили от различни райони на града главно в периода между 23.00 и  01.00 часа. При извършената проверка на дружеството се установи, че инсталациите на основна площадка „Лукойл Нефтохим Бургас“ АД са в нормален технологичен режим, видно и от получените данни от собствените непрекъснати измервания на инсталациите. Веднага след регистриране на първия сигнал в 23.05 часа са предприети действия от екипи на Единната противоаварийна служба (ЕПАС) на предприятието, като са извършени измервания на въздушната среда съгласно План при неблагоприятни метеорологични условия. Обходени са всички райони кв. „Долно Езерово“, откъдето са постъпили най-голям брой сигнали. Превишения на контролираните замърсители не са отчетени. \r\nОт автоматичната измервателна станция на Изпълнителна агенция по околна среда (ИАОС) в  кв. „Долно Езерово“ в периода на получаване на сигналите е отчетено краткотрайно завишение на фоновото ниво на показателя бензен, чиято норма е средногодишна. В останалите автоматични станции и диференциалната оптична система „OPSIS” в комплекс „Лазур“, превишения не са регистрирани. \r\nАнализът на постъпилите сигнали и метеорологичните условия към момента сочат, че главен източник на емисии на въглеводороди в атмосферния въздух и генериране на неприятни миризми на нефтопродукти са дейностите по преработката на нефтени утайки и други отпадъци по Програма за отстраняване на минали екологични щети, причинени преди приватизацията на „Нефтохим” АД, Бургас. На площадката на дружеството продължават дейностите по преработката на старите екологични щети, за която от МОСВ е указано пълно съдействие за осигуряване на финансиране с оглед спазване на крайните срокове за отстраняването им.", "date": "2019.09.04", "title": "Бургас: Регионалната инспекция по околната среда и водите извърши проверка на „Лукойл Нефтохим Бургас“ АД във връзка с постъпили сигнали за миризми на нефтопродукти"}
{"url": "http://www.focus-news.net/news/2019/09/04/2695517/salih-arshinski-dps-smolyan-osvobodeno-e-obshtinskoto-rakovodstvo-na-dps-v-dospat.html", "text": "С решение на областния изборен щаб от 2 септември, ръководството на ДПС в община Доспат е освободено. Това заяви на пресконференция в Салих Аршински – председател на областния съвет на ДПС – Смолян, предаде репортер на  Радио „Фокус“ – Смолян . По думите му, причината за освобождаването е несправяне с номинационната кампания и обосновани сигнали, че са правени опити за дискредитиране на потенциалните кандидати на партията. „Налице е колаборация със сегашния кмет на община Доспат – Елин Радев. Оценката на областния съвет е, че сегашния кмет на Доспат е създал атмосфера на терор върху гражданите на община Доспат. Атмосфера, която е неприемлива за демокрацията като цяло и е в разрез с всякакви ценности, дори и с нормални човешки отношения. Това, че общинската структура е отстранена, не означава, че ДПС няма да участва на изборите в Доспат. На този етап областното оперативно бюро поема функциите на структурите на община Доспат. Вероятно в рамките на следващите няколко дни ще упълномощим едно или няколко лица, които ще ръководят кампанията в общината и ще подготвят необходимите документи“, поясни още Аршински. \r\n \r\nНели ГЕРГЬОВСКА", "date": "2019.09.04", "title": "Салих Аршински, ДПС – Смолян: Освободено е общинското ръководство на ДПС в Доспат"}
{"url": "http://www.focus-news.net/news/2019/09/04/2695510/pleven-vzeti-sa-vsichki-neobhodimi-merki-za-normalnoto-i-bezproblemno-provezhdane-na-natsionalniya-praznik-na-republika-balgariya-134-godini-ot-saedinenieto-na-balgariya.html", "text": "Взети са всички необходими мерки за нормалното и безпроблемно провеждане на Националния празник на Република България 134 години от Съединението на България – 6 септември и свързаните с него почивни дни. Това Това съобщиха от   ОДМВР- Плевен  . Подробности за създадената организация дадоха днес на брифинг в сградата на ОДМВР – Плевен комисар Младен Михайлов – Началник на отдел „Охранителна полиция“ и гл. инспектор Ивайло Иванов - началник на „Пътна полиция“ ОДМВР – Плевен. Комисар Михайлов разясни, че своевременно ще бъде получавана информация за местата и характера на мероприятията, свързани с празника и с други публични прояви. „Проведени са срещи с лица, извършващи частна охранителна дейност в районите, където се очаква да се състоят публичните мероприятия, с цел подобряване на бдителността и пропусквателния режим в охраняваните от тях обекти и за своевременен обмен на информация с териториалните полицейски структури“, уточни още той. Съобразно изискванията на Закона за оръжията, боеприпасите, взривните вещества и пиротехническите изделия е завишен контролът при транспортирането, законната употреба и съхранението на взривни вещества, огнестрелно оръжие, боеприпаси и пиротехнически средства с цел недопускане на инциденти. По време на предвидените публични прояви общественият ред ще се осигурява със силите на Охранителна полиция по места. В Районните управления на МВР ще работят групи за бърза реакция при сигнали за произшествия и престъпления. Криминалистите обръщат внимание на гражданите, че телефонните измамници се активизират през празнични дни. Остава препоръката към жителите на областта да не влизат в контакт с непознати лица по телефона и да не предават по никакъв повод поискани им пари. Да бъдат бдителни за съмнителни лица на места с присъствие на много хора и да помолят близки да наглеждат жилищата им, ако ще отсъстват през празничните дни.", "date": "2019.09.04", "title": "Плевен: Взети са всички необходими мерки за нормалното и безпроблемно провеждане на Националния празник на Република България 134 години от Съединението на България"}
{"url": "http://www.focus-news.net/news/2019/09/04/2695515/plovdiv-zasilen-paten-kontrol-shte-ima-v-grada-i-na-teritoriyata-na-oblastta-po-vreme-na-chestvaniyata-na-denya-na-saedinenieto-i-praznik-na-grada-6-septemvri.html", "text": "Засилен пътен контрол ще има на територията на Пловдив и областта по време на честванията на Деня на Съединението и Празник на града – 6 септември. Това съобщи на брифинг инспектор Ботьо Гиргинов, от КАТ „Пътна полиция“, предаде репортер на  Радио „Фокус“- Пловдив . По думите му, контролът ще продължи и през следващите почивни дни. „С особено внимание ще се следи трафика както в град Пловдив, така и на входно-изходните пунктове“, добави Гиргинов. При всяка необходимост и възникнала ситуация от Ситуационния център ще бъдат насочвани допълнителни полицейски сили. Ще се наблюдава и подпомага трафика по главните пътища, включително и участъка по АМ „Тракия“  на територията на областта. „Приканват се водачите на автомобили да не паркират в близост до охраняемите зони и зоните за мероприятия и да направят всичко възможно да преместят колите си оттам, тъй като ще бъдат предприемани мерки към тях, във връзка с охраната на обществения ред“, посочи инспектор Гиргинов. Ще бъде засилен контролът над водачите на МПС, както и над другите участници в движението, с акцент употреба на алкохол и упойващи наркотични вещества. Ще се следи и за превишение на скоростните режими в Пловдив и по пътищата в областта. Ще се използват всички налични технически средства за установяване на нарушенията и наличието на застраховка „Гражданска отговорност“, както и за други нарушения на Закона за движение по пътищата. „Когато бъде установен водач, който управлява под въздействие на алкохол и наркотици, ще му бъдат съставяни наказателни постановления и глоби с фишове и ще му бъдат връчвани на място“, добави Гиргинов. \r\nНапомня се на жителите на областта, които ще пътуват, да не тръгват неподготвени, да направят технически оглед на автомобила си, при възможност да имат вода и гориво, както и заредени телефони.  Децата да се превозват с детски седалки, да се използват колани. \r\nОт КАТ Пътна полиция напомнят още, че е абсолютно забранено движението в аварийната пътна лента на АМ „Тракия“, както и ненужният престой в нея.При установяване на нарушение на ЗДП, или други, полицейските органи ще се намесват незабавно с всичките налични сили. При необходимост ще бъдат пренасочвани и допълнителни сили към критичните места. \r\nЦветана ТОНЧЕВА", "date": "2019.09.04", "title": "Пловдив: Засилен пътен контрол ще има в града и на територията на областта по време на честванията на Деня на Съединението и Празник на града – 6 септември"}
{"url": "http://www.focus-news.net/news/2019/09/04/2695511/reuters-italianskiyat-premier-konte-shte-se-sreshtne-s-prezidenta-v-sryada-sledobed.html", "text": "Италианският премиер Джузепе Конте ще се срещне с президента на страната Серджо Матарела в сряда следобед, съобщиха от пресслужбата на държавния глава, като отбелязаха, че министър-председателят е готов да обяви съставянето на ново правителство и да посочи министрите си, предава  Reuters . \r\nКонте остава на премиерския пост след успешните преговори между ляво-популисткото „Движение 5 Звезди“ и лявоцентристката Демократическа партия, които доведоха до формиране на нова управляваща коалиция в Италия след разпадането на предишната между дясната „Лига“ на Матео Салвини и Движението. \r\nОт президенстката канцелария не уточняват кога ще се проведе срещата. \r\n \r\nПревод и редакция:", "date": "2019.09.04", "title": "Reuters: Италианският премиер Конте ще се срещне с президента в сряда следобед"}
{"url": "http://www.focus-news.net/news/2019/09/04/2695516/govoritelyat-na-gl-prokuror-rumyana-arnaudova-proverkata-na-4-te-tets-a-e-vazlozhena-zaradi-informatsiya-za-opasnost-za-ekologichnata-sigurnost-na-balgariya.html", "text": "Проверката на 4-те ТЕЦ-а е възложена, заради информация за опасност за екологичната сигурност на България.  Това каза говорителят на главния прокурор Румяна Арнаудова относно проверката на Министерството на околната среда и водите в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД, предаде репортер на  Агенция „Фокус“ . \"Във вторник в ранния следобед председателят на ДАНС докладва на главния прокурор информация, че е налице опасност за екологичната сигурност на Република България в резултат на дейността на 4 ТЕЦ-а на територията на страната\", каза Арнаудова. Тя добави, че информацията е обобщена в справка, която е сочела наличие на данни, че в резултат на неправилно използване на определени съоръжения и съвместно горено на въглища и отпадъци се получава замърсяване на околната среда. \"Замърсяването застрашава здравето и живота на българските граждани\", заяви говорителят на главния прокурор. Тя добави, че веднага се е провело работно съвещание с участието на главния прокурор, министъра на вътрешните работи, министъра на околната среда и водите и председателя на ДАНС. \"В рамките на това работно съвещание беше връчено на министъра на околната среда и водите постановление за разпореждане на незабавна проверка\", каза Румяна Арнаудова. По думите и е възложена проверка на Министерството на околната среда и водите за спазване на екологичното законодателство при осъществяването на дейността на 4-те ТЕЦ-а. Арнаудова отчете, че във вторник в 21.00 часа на територията на 4-те ТЕЦ-а са предприети действия по изпълнение на възложените им задачи. \r\nНадежда ИВАНОВА", "date": "2019.09.04", "title": "Говорителят на гл. прокурор Румяна Арнаудова: Проверката на 4-те ТЕЦ-а е възложена, заради информация за опасност за екологичната сигурност на България"}
{"url": "http://www.focus-news.net/news/2019/09/04/2695520/komisiyata-za-kontrol-nad-sluzhbite-za-sigurnost-preodolya-prezidentskoto-veto-varhu-zakona-za-voennoto-razuznavane.html", "text": "Комисията за контрол над службите за сигурност преодоля президентското вето върху Закона за военното разузнаване, предаде репортер на  Агенция \"Фокус\" . Окончателното решение ще бъде взето от пленарна зала. Новото обсъждане на Закона за военнота разузнаване е точка първа за утрешното пленарно заседание. Съгласно Правилника за организацията и дейността на парламента Народното събрание приема повторно закона с мнозинство от повече от половината от всички народни представители, което означава, че ветото е преодоляно.  \r\n Агенция „Фокус“  припомня: На 5 август президентът Румен Радев наложи вето върху промените в Закона за военното разузнаване. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Според него това не съответства на мястото, което заема службата като неразделна част от въоръжените сили на Република България. Румен Радев смята, че ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Държавният глава изразява мнение, че приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността. \r\nДеница КИТАНОВА", "date": "2019.09.04", "title": "Комисията за контрол над службите за сигурност преодоля президентското вето върху Закона за военното разузнаване"}
{"url": "http://www.focus-news.net/news/2019/09/04/2695518/mvnr-na-ukrayna-tselta-na-ukrayna-e-vlizane-v-es-a-ne-spetsialen-statut.html", "text": "Цивилизационният избор на украинския народ и стратегическата цел на Украйна е пълноценно членство в Европейския съюз, за което страната продължава да работи активно. Това заяви пред агенция  „Укринформ“  прессекретарят на Министерството на външните работи на Украйна Екатерина Зеленко в коментар за предложението на президента на Словения, Съюзът да предостави „специален статут“ на Украйна и Турция. \r\n„Стратегическата цел на Украйна е пълноценното членство в ЕС, което е закрепено и в Конституцията на нашата страна. Това е цивилзационният избор на нашата страна, за който продължаваме да работим активно, конкретно в рамките на реализацията на Споразумението за асоциация с ЕС“, отбеляза Зеленко. \r\nВ панелна дискусия за бъдещето на ЕС на 14-ия Стратегически форум словенският президент Борут Пахор предложи Европейският съюз да предостави „специален статут“ на Украйна и Турция, а страните от Западните Балкани да имат пълноправно членство в ЕС. \r\nБившият министър на външните работи на Украйна Владимир Огризко заяви в „Туитър“, че Украйна не е второстепенна страна, следователно тя не се нуждае от „специални статути“. \r\n„Въпреки размера си, населението, икономическия потенциал, стратегическото местоположение, нека кажа, че тя не е по-малко важна за ЕС от, например, Словения“, подчерта той. \r\n \r\nПревод и редакция:", "date": "2019.09.04", "title": "МВнР на Украйна: Целта на Украйна е влизане в ЕС, а не „специален статут“"}
{"url": "http://www.focus-news.net/news/2019/09/04/2695524/plovdiv-petoto-izdanie-na-festivala-na-balkanskata-kultura-i-kulinariya-plovdiv-mezi-zapochva-v-park-lauta.html", "text": "Петото издание на фестивала на балканската култура и кулинария „Пловдив мези“ започва от днес в парк „Лаута“ и ще продължи до 22:00 часа на 8 септември (неделя). Това съобщиха за  Радио „Фокус“- Пловдив  от общината. Тази вечер от 19:30 ч. на сцената излиза сръбският оркестър „Милениум бенд“, в 21:00 ч. започва концертът на Гъмзата, а утре – 5 септември (четвъртък) от 21:00 ч. публиката може да чуе изпълненията на оркестър „Канарите“.  На 6 септември (петък) са предвидени 3 концерта: от 12:00 ч. – на народната певица Славка Калчева, от 19:30 ч. – на оркестър „Хоризонт“, от 21:00 ч. – на група „Сигнал“.  Монти от Ice Creame и Криско ще пеят на 7 септември (събота) съответно от 19:30 и 21 ч. В същите часове на 8 септември (неделя) започват концертите на Ивелина Колева и Борис Дали. Организаторите са предвидили също състезания с много награди и други атракции за деца, младежи и възрастни. По традиция всеки ден ще има и час по родолюбие. Входът за фестивала е свободен всеки ден от 10:00 ч., а посетителите ще могат да опитат от приготвени на скара балкански специалитети, този сезон има и алея на сладоледа. „Надявам се всеки, който дойде на фестивала, да намери нещо по свой вкус, което да го зарадва“, коментира кметът на район „Тракия“ Костадин Димитров. Той призова шофьорите да карат колите си много внимателно по бул. „Санкт Петербург“ край парка.", "date": "2019.09.04", "title": "Пловдив: Петото издание на фестивала на балканската култура и кулинария „Пловдив мези“ започва в парк „Лаута“"}
{"url": "http://www.focus-news.net/news/2019/09/04/2695519/govoritelyat-na-gl-prokuror-rumyana-arnaudova-1-mesets-e-srokat-za-proverka-na-tets-ovete.html", "text": "Главният прокурор е обявил срок от 1 месец за проверка на ТЕЦ-овете. Това каза говорителят на главния прокурор Румяна Арнаудова относно проверката на Министерството на околната среда и водите в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД, предаде репортер на  Агенция „Фокус“ . \"Горена е биомаса и RDF отпадъци, които като самостоятелно горене не представляват проблем, но е налице несъответствие между разрешеното по комплексното разрешително на съответните ТЕЦ-ове за използване на материали в процеса на горене\", заяви Арнаудова. Тя изброи дружествата и каза, че дейността им е предмет на проверка от контролните органи. \"В момента се извършва проверка от контролния орган. Ако контролният орган, на който сме възложили извършването на обща надзорна проверка, установи, че са налице данни за извършено престъпление, те са задължени да уведомят главния прокурор за това, за да предприемем наказателно преследване\", каза Румяна Арнаудова. По думите и срокът от един месец за проверката може да бъде удължен до 3 месеца. \"С оглед интензитета на предприетите действия очакваме този срок да бъде доста по-кратък от заложения първоначално от главния прокурор\", поясни тя.  \r\nНадежда ИВАНОВА", "date": "2019.09.04", "title": "Говорителят на гл. прокурор Румяна Арнаудова: 1 месец е срокът за  проверка на ТЕЦ-овете"}
{"url": "http://www.focus-news.net/news/2019/09/04/2695521/plovdiv-s-10-litra-shampoan-s-aromat-na-gorski-tsvetya-e-izmit-pametnikat-na-saedinenieto-v-navecherieto-na-6-septemvri.html", "text": "С 10 литра шампоан с аромат на горски цветя по традиция в навечерието на 6 септември са измити паметникът на Съединението и едноименният площад в Пловдив, където ще се проведе официалното честване по повод 134 години от Съединението на България. Това съобщи за  Радио „Фокус“-Пловдив  директорът на Общинско предприятие „Чистота“ Иван Стоянов. „Използвахме и около 2 тона вода. Почистено е цялото пространство, пребоядисани са пейките, засадени са нови цветя“, каза Стоянов. \r\nСлужители от предприятието ще се грижат за чистотата и в празничния ден. Тогава ще бъде извършено машинно метене и миене на цялото трасе от Голямоконарско шосе до площада, по което на територията на Пловдив ще премине международният мемориален маратон „Съединение“.", "date": "2019.09.04", "title": "Пловдив: С 10 литра шампоан с аромат на горски цветя е измит паметникът на Съединението, в навечерието на 6 септември"}
{"url": "http://www.focus-news.net/news/2019/09/04/2695522/govoritelyat-na-gl-prokuror-rumyana-arnaudova-ochakvame-dokraya-na-rabotniya-den-ot-mosv-da-ni-uvedomyat-za-svoyata-proverka-na-goreneto-na-otpadatsi-v-tets-ovete.html", "text": "Очакваме докрая на работния ден от МОСВ да ни уведомят за своята проверка на горенето на отпадъци в ТЕЦ-овете. Това каза говорителят на главния прокурор Румяна Арнаудова относно проверката на Министерството на околната среда и водите в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД, предаде репортер на  Агенция „Фокус“ .Тя обясни, че на мястото на ТЕЦ-овете са установени отпадъците, които са се изгаряли.  \"Възложили сме документална проверка на всички документи, съпровождащи изгарянето на различните отпадъци - дали е било в съответствие с даденото разрешително, дали е транспортирано по надлежния ред и какво е било изгорено\", заяви Арнаудова. По думите и екипите са продължили проверката си през нощта и са продължили в сряда. \"Все още продължават действията по проверка от страна на Екологичното министерство и очакваме до края на работния ден да ни уведомят за предприетите от тях действия\", добави Арнаудова.  \r\n \r\nНадежда ИВАНОВА", "date": "2019.09.04", "title": "Говорителят на гл. прокурор Румяна Арнаудова: Очакваме докрая на работния ден от МОСВ да ни уведомят за своята проверка на горенето на отпадъци в ТЕЦ-овете"}
{"url": "http://www.focus-news.net/news/2019/09/04/2695523/lentaru-bashtata-na-filip-kirkorov-opravda-represiite-na-savetskata-vlast-v-balgariya.html", "text": "Народният артист на Русия и България Бедрос Киркоров, баща на естрадния певец Филип Киркоров, обясни репресиите на съветската власт в България. Неговите думи бяха цитирани в сряда от Телеграм канала „Подем“, предава  Lenta.ru . \r\n„България беше социалистическа страна и бе освободена благодарение на съветската армия. А сега се надига вълна, че уж някой я е окупирал и донесъл репресии. Да, ние донесохме репресии, но съдихме българските фашисти, които душиха партизанското движение в България. Съдихме ги с народен съд и ги разстреляхме.Аз се борих срещу фашизма и ще се боря до края“, отбеляза Киркоров. \r\nПо думите на артиста, българските власти разпалват огън срещу Русия, опитвайки се да превърнат освободителната война в окупация. \r\n \r\nПревод и редакция:", "date": "2019.09.04", "title": "Lenta.ru: Бащата на Филип Киркоров оправда репресиите на съветската власт в България"}
{"url": "http://www.focus-news.net/news/2019/09/04/2695525/govoritelyat-na-gl-prokuror-rumyana-arnaudovavse-oshte-ne-e-yasno-dali-v-4-te-tets-ove-e-imalo-zamarsyavane-na-okolnata-sreda.html", "text": "Все още не е ясно дали в 4-те ТЕЦ-ове е имало замърсяване на околната среда. Това каза говорителят на главния прокурор Румяна Арнаудова относно проверката на Министерството на околната среда и водите в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД, предаде репортер на  Агенция „Фокус“ . По думите й дали е било налице замърсяване на околната среда все още не е ясно. \"Най-напреднала е проверката на територията на Перник, така че\" Топлофикация - Перник\" е с приоритет и заради засиления обществен отзвук, и заради твърденията на хората, че там въздухът е замърсен\", каза Арнаудова. \"Каква е дейността на ТЕЦ-овете на територията на страната и дали тя е съобразена с нормите на Закона за управление на отпадъците или на Закона за опазване на околната среда предстои да узнаем и да предприемем адекватни и еднакви мерки по отношение на всички\", коментира Румяна Арнаудова. По думите и Министерството на околната среда и водите ще информира главния прокурор за всяко действие, което предприема в рамките на проверката почти незабавно. \"Ако се открие нарушение би следвало Министерството на околната среда и водите да предприеме принудителни административни мерки\", каза още тя, като добави, че законът позволява запечатване на обекта на предприятието, което създава риск за околната среда. Румяна Арнаудова коментира, че на този етап няма данни за лице, което да е извършило престъпление.  \r\nНадежда ИВАНОВА", "date": "2019.09.04", "title": "Говорителят на гл. прокурор Румяна Арнаудова:Все още не е ясно дали в 4-те ТЕЦ-ове е имало замърсяване на околната среда"}
{"url": "http://www.focus-news.net/news/2019/09/04/2695527/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в област Бургас. Това съобщиха за  Радио „Фокус“ – Бургас  от Областно пътно управление. Пътищата са проходими, видимостта е отлична, няма затворени пътни участъци, а проходите са отворени за всички моторни превозни средства. Движението на територията на областта се осъществява безпроблемно. По-натоварен е трафикът в района на кръстовищата с кръгово движение край Поморие, както и по пътя Бургас – Созопол в района на село Атия. Движението е интензивно и по входно-изходните пътни артерии на град Бургас – по пътната отсечка Бургас – автомагистрала „Тракия“, по някои участъци от бул. „Димитър Димов“, както и по бул. „Захари Стоянов“ в посока ж.к. „Меден рудник“. В централната градска част движението също е интензивно, но няма образувани големи колони от автомобили и преминаването се осъществява без съществено забавяне. \r\nМария ПОПЧЕВА", "date": "2019.09.04", "title": "Бургас: Добри са условията за пътуване в областта"}
{"url": "http://www.focus-news.net/news/2019/09/04/2695526/komisar-petar-petrov-odmvr-vidin-prez-sledvashtite-dni-ochakvame-intenziven-trafik.html", "text": "През следващите дни очакваме интензивен трафик, каза на пресконференция комисар Петър Петров, началник на отдел „Охранителна полиция“ в ОДМВР-Видин. Той посочи, че шофьорите трябва да спазват стриктно правилата за движение, да бъдат дисциплинирани и толерантни. Това съобщиха от  . „Празникът на 6 септември и поредицата от почивни дни налагат допълнителни мерки за обезпечаване на обществения ред и безопасността на движение в региона. В петък и неделя очакваме по-интензивен трафик, за трите почивни дни много жители на областта ще се върнат по родните места“, уточни още комисар Петров. Служителите на отдел „Охранителна полиция“, сектор „Пътна полиция“ и трите районни управления във Видин, Белоградчик и Кула са създали необходимата организация и набелязали допълнителни мерки за активна превенция и контрол. Целта е добър обществен ред, спокойствие и сигурност за жителите и гостите на областта, и безопасно движение по пътищата. На всички празнични мероприятия, предвидени за провеждане в региона, ще има полицейска охрана. Екипи на Пътна полиция ще контролират и подпомагат движението по направленията към граничните контролно-пропусквателни пунктове на територията на област Видин – Дунав мост-2, Връшка чука и Брегово. Интензивният трафик налага повишено внимание, подчерта началникът на отдел „Охранителна полиция“. Той апелира към водачите на автомобили да спазват стриктно правилата за движение, да бъдат дисциплинирани и толерантни, да изпълняват разпорежданията на контролните органи. Препоръката важи и за пешеходци, и за велосипедисти. Безопасността на пътя зависи от поведението на всички участници в движението. \r\nНа 7 септември полицейските служители ще проведат специализирана операция „Алкохол, наркотици и неправоспособност“ за недопускане управление на моторни превозни средства от неправоспособни или водачи, употребили алкохол/наркотици. \r\nПри проверките по пътищата през следващите дни пътните полицаи ще използват всички налични технически средства за контрол на скоростните режими.", "date": "2019.09.04", "title": "Комисар Петър Петров, ОДМВР – Видин: През следващите дни очакваме интензивен трафик"}
{"url": "http://www.focus-news.net/news/2019/09/04/2695528/smolyan-otkrivaneto-na-noviya-tvorcheski-sezon-na-folkloren-ansambal-rodopa-shte-bade-na-5-septemvri.html", "text": "Откриването на новия творчески сезон на Фолклорен ансамбъл „Родопа“ ще бъде на 5 септември от 11:30 часа в танцовата зала на Родопски драматичен театър „Николай Хайтов“. Това съобщиха от  Ансамбъла .", "date": "2019.09.04", "title": "Смолян: Откриването на новия творчески сезон на Фолклорен ансамбъл „Родопа“ ще бъде на 5 септември"}
{"url": "http://www.focus-news.net/news/2019/09/04/2695531/burgas-duhoviyat-orkestar-shte-iznese-kontsert-posveten-na-saedinenieto.html", "text": "В навечерието на Деня на Съединението Духовият оркестър ще подари на жителите и гостите на Бургас празничен концерт. Това съобщиха от пресцентъра на  Община Бургас . Събитието ще се проведе от 19.00 часа на 5 септември в Рибарското селище. В концертната програма ще звучат емблематични парчета и мелодии на Ролинг Стоунс, Глория Естефан, „Чикаго“, АББА и други. Гост-солист на оркестъра е Захари Чернев, който ще изпълни парчета на Франк Синатра.", "date": "2019.09.04", "title": "Бургас: Духовият оркестър ще изнесе концерт, посветен на Съединението"}
{"url": "http://www.focus-news.net/news/2019/09/04/2695529/stara-zagora-pozhar-gori-v-borova-gora-kray-selo-yagoda.html", "text": "Пожар гори в борова гора край село Ягода. Това съобщи за  Агенция „Фокус“  говорителят на ПБЗН Валентин Кръстев. Към настоящия момент пожарът е локализиран. На мястото има четири пожарни екипа и още 13 човека личен състав. Огънят е засегнал площ около 40 декара: треви, храсти. Причините за пожара още не са известни. \r\nТеодора ПАВЛОВА", "date": "2019.09.04", "title": "Стара Загора: Пожар гори в борова гора край село Ягода"}
{"url": "http://www.focus-news.net/news/2019/09/04/2695530/radio-govorit-moskva-istorik-prizova-da-se-ogranichat-chartarite-ot-rusiya-do-balgariya-sled-zayavlenieto-na-vanshno-za-chervenata-armiya.html", "text": "В ефира на радиостанция  „Говорит Москва“  доцентът от катедрата за чуждестранна регионалистика и външна политика на Руския държавен хуманитарен университет (РГГУ) Вадим Трухачьов призова да се намали броя на полетите от Русия до нашата страна. Повод за критиката бе изявлението на Министерството на външните работи за изложбата на Руското посолство в София по повод 75-годишнината от освобождението на Европа от нацизма. \r\n„Бих ограничил броя на чартърните полети в България заради държанието им. Това трябва да им подейства отрезвяващо. Българите наглеят заради това, че не им отговоряме. Отговорът трябва да бъде под формата на временно ограничение. Трябва с помощта на подобни изложби да се просветява населението. България е била съюзница на Хитлер и именно това е прочоната Червената армия да отиде там“. \r\nСпоред Тухачьов, България иска да угоди на западните ни партньори. \r\n„България много иска да се прояви пред Европейския съюз и НАТО. Православните българи, които пишат на кирилица, трябва да се показват като още по-големи русофоби и от поляците. България в продължение на много години показва черна неблагодарност към руския народ, който й помогна да се освободи от 500-годишно османско владичество. Според мен, близките отношения с България са огромна грешка“. \r\n \r\nПревод и редакция:", "date": "2019.09.04", "title": "Радио „Говорит Москва“: Историк призова да се ограничат чартърите от Русия до България след заявлението на външно за Червената армия"}
{"url": "http://www.focus-news.net/news/2019/09/04/2695533/stara-zagora-vremenno-promenyat-dvizhenieto-pri-231-km-na-am-trakiya-v-posoka-burgas-zaradi-katastrofa.html", "text": "Движението при км 231 на АМ \"Тракия\" в посока Бургас временно се осъществява в активната лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указаният на „Пътна полиция“. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.09.04", "title": "Стара Загора: Временно променят движението при 231 км на АМ \"Тракия\" в посока Бургас заради катастрофа"}
{"url": "http://www.focus-news.net/news/2019/09/04/2695534/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.04", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/04/2695539/dobrich-po-iskane-na-prokuraturata-rayonniyat-sad-otstrani-ot-dlazhnost-izpalnitelniya-direktor-na-vik-dobrich-todor-gikinski.html", "text": "По искане на прокуратурата Районният съд отстрани от длъжност изпълнителния директор на ВиК- Добрич Тодор Гикински до отпадане на необходимостта от това, предаде кореспондентът на  Радио „Фокус” – Варна . Аргументите за съдебното решение – съществува опасност като изпълнителен директор Тодор Гикински да повлияе на разпитваните по образувано досъдебно производство служители и работници на дружеството. В Районният съд в Добрич бе даден ход на дело, образувано по искане на Районната прокуратура за отстраняване от длъжност на изпълнителния директор на ВиК - Добрич Тодор Гикински. Отстраняването се иска във връзка с водено досъдебно производство, по което Гикински е привлечен в качеството на обвиняем за това, че на 10 февруари тази година, в село Батово, област Добрич, в нарушение на Закона за водите, чрез посредственото извършителство на други лица, изградил съоръжение за използване на повърхностни води - престъпление по чл. 353ж от НК. Делото е било насрочено за вчера, но съдът не го е разгледал по същество, тъй като обвиняемият е заявил, че се отказва от защитника си и е поискал да упълномощи друг адвокат. Съдът е спазил правото му на защита и е отложил делото за днес - 4 септември, от 16.00 часа. Съгласно законовите разпоредби съдът може да отстрани обвиняем от длъжност, когато той е привлечен за умишлено престъпление от общ характер, извършено във връзка с работата му, и има достатъчно основания да се счита, че служебното му положение ще създаде пречки за обективно, всестранно и пълно изясняване на обстоятелствата по делото. Тодор Гикински е с висше образование, неосъждан. В своя защита в съдебната зала днес той заяви, че е назначен за изпълнителен директор на ВиК – Добрич да защитава интересите на гражданите, съоръжението на река Батовска никога не е действало и целта му противопожарна. Той подчерта също, че по никакъв начин не е възпрепятствал свои служители, привикани да се явят на разпит по досъдебното производство. Адвокатът му Йордан Дяков посочи, че според доклад на РИОСВ – Варна водата в река Батовска е в нормите. Следващото съдебно заседание е насрочено за 12 септември тази година.  \r\nЖулиета НИКОЛОВА", "date": "2019.09.04", "title": "Добрич: По искане на прокуратурата Районният съд отстрани от длъжност изпълнителния директор на ВиК- Добрич Тодор Гикински"}
{"url": "http://www.focus-news.net/news/2019/09/04/2695535/afp-novoto-italiansko-pravitelstvo-vstapva-v-dlazhnost-v-chetvartak.html", "text": "Новото правителствена коалиция в Италия на „Движението 5 Звезди“ и „Демократическата партия“ ще встъпи в длъжност в четвъртък, с което ще сложи край на продължилата един месец политическа криза в страната, съобщи говорител на италианския президент Серджо Матарела, цитиран от  AFP . \r\nЧленовете на кабинета ще се закълнат в 10 часа местно време (11 часа българско) в четвъртък, след като ляво-популистката „Движение 5 Звезди“ и лявоцентристката „Демократическа партия“ постигнаха сделка, за да предотвратят провеждането на предсрочни избори в третата по големина икономика в ЕС. \r\nПремиерът Джузепе Конте предложи лидерът на Д5З Луиджи ди Майо за министър на външните работи, а депутатът от ДП Роберти Гутиери ще е финансов министър. \r\n \r\nПревод и редакция:", "date": "2019.09.04", "title": "AFP: Новото италианско правителство встъпва в длъжност в четвъртък"}
{"url": "http://www.focus-news.net/news/2019/09/04/2695542/prokurorat-ot-varhovnata-kasatsionna-prokuratura-vasil-mikov-e-nameren-pochinal-v-zhilishteto-si-v-gr-sofiya.html", "text": "04.09.2019 г. в 15.35 ч. на тел. 112 е постъпил сигнал от член на семейството на Васил Миков – прокурор от Върховна касационна прокуратура за това, че същият е намерен починал в жилището си в гр. София. Това съобщиха от пресцентъра на  Прокуратурата на Република България . По първоначални данни смъртта е настъпила след самопрострелване със законно притежаван от прокурор Миков пистолет.  \r\nВ жилището се извършва оглед, като на място са изпратени прокурор и дежурен прокурор.", "date": "2019.09.04", "title": "Прокурорът от Върховната касационна прокуратура Васил Миков е намерен починал в жилището си в гр. София"}
{"url": "http://www.focus-news.net/news/2019/09/04/2695543/glavniyat-inspektor-iliya-georgiev-ot-patna-politsiya-shte-komentira-nabelyazanite-merki-i-sazdadenata-organizatsiya-za-dvizhenie-po-patishtata-vav-vrazka-s-predstoyashtite-praznitsi.html", "text": "На 5 септември от 7.40 часа в локалното платно пред Академията на МВР  главен инспектор Илия Георгиев от Пътна полиция, ГДНП ще има готовност да коментира  набелязаните мерки и създадената организация за движение по пътищата във връзка с предстоящите празници. Това съобщиха от  МВР .", "date": "2019.09.04", "title": "Главният инспектор Илия Георгиев от Пътна полиция ще коментира набелязаните мерки и създадената организация за движение по пътищата във връзка с предстоящите празници"}
{"url": "http://www.focus-news.net/news/2019/09/04/2695540/berlin-lipsata-na-predlozhenie-ot-velikobritaniya-za-irlandskata-granitsa-uvelichava-riska-ot-brekzit-bez-sdelka.html", "text": "Германия вижда увеличен риск от Брекзит без сделка следващия месец, тъй като Великобритания все още не е излязла с алтернативно предложение за разрешаване на въпроса с ирландската граница, предава  Reuters , като се позовава на правителствен документ от миналата седмица. \r\nВ брифинг за депутатите по повод Брекзит от миналия петък, германското правителство посочва липсата на алтернативни предложение от Джонсън по ирландската граница като основен проблем, който осуетява организирането излизане на Великобритания от ЕС. \r\n„Досега британското правителство не е направило конкретни предложения“, се казва в документа на германското правителство. „Вероятността от безредно излизане на Обединеното кралство от Европейския съюз на 31 октомври 2019 г. се увеличи“. \r\n \r\nПревод и редакция:", "date": "2019.09.04", "title": "Берлин: Липсата на предложение от Великобритания за ирландската граница увеличава риска от Брекзит без сделка"}
{"url": "http://www.focus-news.net/news/2019/09/04/2695541/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІІ-8683 село Арда – село Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – село Средногорци от км 109+370 до км 109+570 в участъка срутище при км 109+450 при разклон за село Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.04", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/04/2695537/dobrich-obshtinata-priema-predlozheniya-za-godishnite-nagradi-dobrich-v-oblastta-na-kulturata-i-naukata-po-povod-1-noemvri-den-na-narodnite-buditeli.html", "text": "Годишните награди „Добрич“ в областта на културата и науката се връчват всяка година и имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката. Правилникът за присъждане на Годишните награди „Добрич“ е приет с Решение № 34-12 от 29.07.2014 година на Общински съвет град Добрич и е на основание чл.21, ал.1, т.23 от ЗМСМА и чл.18, ал.1 и ал. 2, т.7 от ЗЗРК. Това съобщиха от пресцентъра на  Общината .  \r\nНаградите се връчват на специална церемония по повод 1-ви ноември – Ден на народните будители, организирана от Община Добрич. \r\nНа основание чл. 9 (1) от Правилника имате възможност до 20 септември 2019 година да представите писмено Вашите мотивирани предложения до кмета на Община град Добрич за носители на годишни награди „Добрич“ в областта на културата и науката. \r\nНаградите ще се присъждат за постижения през периода от 1 септември 2018 г. – 1 септември 2019 г. \r\nМожете да направите и предложение за член на комисията по оценяване и присъждане на наградите. \r\nПредложенията се подават лично в Община град Добрич – Център за услуги и информация, или на e-mail: dobrich@dobrich.bg.", "date": "2019.09.04", "title": "Добрич: Общината приема предложения за Годишните награди „Добрич“ в областта на културата и науката по повод 1 ноември – Ден на народните будители"}
{"url": "http://www.focus-news.net/news/2019/09/04/2695538/shumen-otvorena-diskusiya-i-multimediyno-predstavyane-na-kulturno-istoricheskoto-nasledstvo-shte-se-provedat-po-proekta-grazhdanite-za-evropa.html", "text": "На 5 септември, от 9.30 часа, в Регионалната библиотека „Стилиян Чилингиров“ с отворена дискусия започва реализацията на проекта „Гражданите за Европа“, който Община Шумен изпълнява в партньорство с общините Ксанти, Струмица и Браила. Това съобщиха от  Община Шумен . По време на дебата ще бъдат представени различни гледни точки по темите за образованието и реализацията на младите хора, за пътуването в чужбина, за семейството и традициите. В събитието ще се включат представители на образователни и културни институции в Шумен, млади хора от Общинския младежки съвет, както и журналисти и общественици. От градовете партньори Ксанти и Браила участие ще вземат млади предприемачи и студенти, а от Струмица ще участват млади хора с богат опит в младежкия обмен по програма Еразъм+. Модератор на срещата ще бъде общественият посредник Иван Капралов.  \r\nДруго интересно събитие в изпълнение на проекта ще се проведе на 7 септември в 10.30 часа в горското училище до паметника „Създатели на българската държава“. На открито с мултимедийни презентации ще бъде представено културно-историческото наследство на градовете партньори. Експерти от отдел „Култура, младежки дейности и спорт“ в общинската администрация ще разкажат за традиционния Карнавал на плодородието в Шумен и ще обменят идеи с партньорите как да увеличат туристическия потенциал на района. Ще бъде представен и нов филм за Шумен. Гостите от Браила и Ксанти ще презентират свои културни събития и ще покажат интересни исторически паметници. Струмица ще участва с кратък документален филм за туристическите ресурси на града. Михаела Манолова, представител на Националния център за контакт към Министерството на културата и координатор на програма „Европа за гражданите“ на национално ниво ще говори за възможностите за популяризиране на културно-историческо наследство, които дава програмата.  \r\nПроектът се финансира по програма „Европа за гражданите“ по мярка побратимяване на градове и има за цел да насърчи и улесни социалната и междукултурна ангажираност на европейските граждани и повишаване на знанието им за ценностите на Европейския съюз.", "date": "2019.09.04", "title": "Шумен: Отворена дискусия и мултимедийно представяне на културно-историческото наследство ще се проведат по проектa „Гражданите за Европа“"}
{"url": "http://www.focus-news.net/news/2019/09/04/2695547/dots-d-r-diana-kovacheva-shte-polozhi-kletva-kato-ombudsman-na-5-septemvri.html", "text": "На 5 септември 2019 г., между 9.00 и 9.30 часа доц. д-р Диана Ковачева ще положи клетва като омбудсман пред Народното събрание. Това съобщиха от пресцентъра на  Омбудсмана на Република България .  \r\nТя е заместник-омбудсман от началото на 2016 г. и по закон след предсрочно прекратените правомощия на омбудсмана поема поста до избора на нов национален обществен защитник. \r\nДиана Ковачева е правосъден министър в периода 2011-2013 година и дългогодишен изпълнителен директор на националното представителство на Transparency International в България. Работи като научен сътрудник в Института за правни науки, БАН и е преподавател в Юридическия факултет на УНСС. \r\nЗавършила е право в Софийския университет „Св. Климент Охридски”. Магистър по право на Европейския съюз и съдебна система, Университет Нанси II, Франция. Доцент – доктор по международно право и международни отношения. Автор на редица статии и монографии в сферата на международното право.  \r\nНосител е на ордена на Британската империя на Нейно величество Кралица Елизабет II. \r\nВладее английски, френски и руски език.", "date": "2019.09.04", "title": "Доц. д-р Диана Ковачева ще положи клетва като омбудсман на 5 септември"}
{"url": "http://www.focus-news.net/news/2019/09/04/2695546/venelin-ivanov-initsiativen-komitet-sava-mutkurov-prochut-italianski-skulptor-se-okaza-avtor-na-byusta-na-gen-mutkurov-koyto-shte-postavim-v-tsentara-na-tarnovo.html", "text": "Прочут италиански скулптор е автор на паметника на ген. Сава Муткуров, който беше дарен от негови наследници и ще бъде официално открит във Велико Търново на 6 септември – Деня на Съединението. Това каза в предаването  „Царевград Търнов – славата и величието на България“  на  Радио „Фокус“  един от инициаторите на идеята - Венелин Иванов от Инициативен комитет „Сава Муткуров“. Той уточни, че при почистване на монумента е установено, че в основата му има надпис, който гласи V. Jerace 1894. „Няма съмнение, че става дума за известния италиански творец  Винченцо Йераче. Той е роден в Полистена през 1862 година. Учи в Института за изящни изкуства в Неапол. Участва в множество изложения и изложби в Италия така и в чужбина.  Търновският  генерал също има връзка с Италия, той завършва земния си път в Неапол през 1891 година. Предвид неговата известност в италианското общество, е логично видният творец Йераче да бъде автор на неговият бюст, изработен от карарски мрамор – един от най-хубавите материали за изработка на скулптури, с който е работил Микеланджело“, обясни още Венелин Иванов. \r\nПаметникът на ген. Сава Муткуров ще бъде открит официално на 6 септември в парк „Марно поле”. Той е първият български генерал и единственият офицер, удостояван с ордена „За храброст” – I степен. \r\nЛуиза ТРАНЧЕВА", "date": "2019.09.04", "title": "Венелин Иванов, Инициативен комитет „Сава Муткуров“: Прочут италиански скулптор се оказа автор на бюста на ген. Муткуров, който ще поставим в центъра на Търново"}
{"url": "http://www.focus-news.net/news/2019/09/04/2695544/sport-seriya-a-otnovo-napravi-gramki-transferi.html", "text": "Италианските клубове запазиха тенденцията да се мерят с конкурентите от Англия и Испания. Дори за отбори като Сампдория и Сасуоло границата от 50 милиона евро вече не означава нищо. Овациите обра Интер, който се подсили със солидни покупки в лицето на Ромелу Лукаку, Диего Годин и Алексис Санчес. Специално Годин и Санчес дойдоха без пари, излизайки по евтино от играчи като Еди Салседо и Люсиен Агуме, които едва ли говорят нещо на широката аудитория. Хегемонът Ювентус похарчи почти 190 милиона евро за защитници, но понастоящем именно отбраната създава главоболия на Маурицио Сари поради контузията на Киелини и слабата форма на Матайс де Лихт. Милан пък направи показно как се изливат близо 100 милиона евро за състезатели със средни качества, като най-сериозното име в подборката е хърватският национал Анте Ребич.", "date": "2019.09.04", "title": "Спорт: Серия А отново направи гръмки трансфери"}
{"url": "http://www.focus-news.net/news/2019/09/04/2695548/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Интензивно е движението по главен път Е-79 и  автомагистрала „Струма“. Пътищата в областта са сухи и нормално проходими. Натоварен е трафикът път 19 Симитли – Гоце Делчев но не се образуват колони от автомобили. През деня не са регистрирани тежки пътни инциденти в региона. В област Благоевград не се извършват ремонтни дейности по пътната мрежа, заради които да са въведени ограничения за движението. \r\nНатоварен е трафикът в град Благоевград. Всички светофарни уредби са изправни. Интензивно движение се наблюдава при кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, както и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Продължават довършителните дейности по подпорната стена, която се изгражда в района на улица „Славянска“ при МБАЛ – Благоевград. Заради извършваните ремонтни дейности е необходимо водачите на моторни превозни средства да шофират с повишено внимание, за да бъдат избегнати инциденти. Градският транспорт се движи по разписание. \r\nЛивия НИНОВА", "date": "2019.09.04", "title": "Благоевград: Повишена е опасността от падащи камъни в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2019/09/04/2695536/evrodeputatat-ot-gerbenp-asim-ademov-v-zemedelskata-komisiya-na-ep-uvelichihme-sashtestveno-sredstvata-za-borba-s-afrikanskata-chuma-po-svinete.html", "text": "Комисията по земеделие и развитие на селските райони (АГРИ) в Европейския парламент (ЕП) гласува становище по проекта на общ бюджет на Европейския съюз за финансовата 2020 година. Евродепутатът от ГЕРБ/ЕНП Асим Адемов коментира, че приетото становище цели да предотврати потенциални намаления в бюджета за сектор „Земеделие“ през 2020 г. Това съобщиха от пресцентъра на  ГЕРБ . \r\nПредложението на евродепутата и румънските му колеги от ЕНП Даниел Буда, Дан Мотреану и Зигфрид Муресан в Бюджета на ЕС за 2020 г. да бъдат запазени поне досегашните нива на финансиране за превенция и борба с африканската чума по свинете (АЧС), беше единодушно прието. В допълнение, комисията АГРИ гласува съществено увеличение на средствата за борба с АЧС по перо „Фонд за спешни мерки, свързани със здравето на животните и растенията” (с 50 млн. евро) и перо „Осигуряване на по-висок здравен статус на животните и висока степен на защита на животните в Съюза“ (с 47 млн. евро). В тази връзка, Асим Адемов уточни, че приетото становище на комисията АГРИ тепърва ще бъде разгледано от водещата комисия по Бюджет на ЕП и се надява гласуваните средства да бъдат окончателно одобрени.  \r\nДруг важен елемент от одобрената позиция е във връзка със запазването на бюджета за училищните схеми (за доставка на плодове и зеленчуци, банани и мляко в учебните заведения). Асим Адемов подчерта, че прилагането на тези училищни схеми и насърчаването на здравословни навици на хранене, особено сред децата, следва да се запази като приоритет. \r\nОтхвърлено беше предложеното от ЕК намаление с 14,6 млн. евро на бюджетните кредити за организациите на производителите в сектора на плодовете и зеленчуците. „По този начин защитихме важната роля на сдружаването в сектора на плодовете и зеленчуците за засилване на търговската им позиция при реализация на продукцията“, коментира още Адемов.", "date": "2019.09.04", "title": "Евродепутатът от ГЕРБ/ЕНП Асим Адемов: В земеделската комисия на ЕП увеличихме съществено средствата за борба с африканската чума по свинете"}
{"url": "http://www.focus-news.net/news/2019/09/04/2695551/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобили. \r\nВенцеслав ИЛЧЕВ", "date": "2019.09.04", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/04/2695553/veliko-tarnovo-izvarshva-se-remont-na-chast-ot-patya-ot-oblastniya-grad-kam-prohoda-na-republikata.html", "text": "Извършва се ремонт на част от пътя от Велико Търново към Прохода на Републиката. В отсечката  Дебелец – Гурково, от км 0+000 до км 33+420, движението се осъществява в едната лента. Участъкът е сигнализиран с пътни знаци, а дейностите продължават до 5 септември, съобщиха за  Радио „Фокус“ – Велико Търново  от Областното пътно управление. Времето във Великотърновския регион е предимно ясно и слънчево, пътните настилки са сухи. Няма нововъведени ограничения за движение по пътищата. За последното денонощие не са регистрирани тежки инциденти.  \r\nЗатворен за товарни автомобили над 10 тона е пътят Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването също е до началото на следващата година. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.09.04", "title": "Велико Търново: Извършва се ремонт на част от пътя от областния град към Прохода на Републиката"}
{"url": "http://www.focus-news.net/news/2019/09/04/2695550/mosv-operativna-programa-okolna-sreda-2014-2020-g-prizovava-za-obshta-grizha-za-prirodata-v-nov-3d-maping-proekt.html", "text": "Оперативна програма „Околна среда 2014-2020 г.“ (ОПОС) започва излъчването на анимации от новия 3D мапинг проект, който призовава за обща грижа за природата. Това съобщиха от  Министерството на околната среда и водите  (МОСВ). Проектът показва рисковете от човешкото въздействие върху околната среда и как с осъзнати действия всеки може да помогне за нейното опазване. Визуалният спектакъл ще се прожектира всеки работен ден в периода 9-20 септември, от 21.15 до 22.00 ч. пред Национална галерия „Квадрат 500” (пл. „Свети Александър Невски“). \r\nИнициативата носи посланието „Нямаме план(ета) „Б“, което е продължение на 3D кампанията на ОПОС, започнала в края на 2018 г. Този път анимациите насочват вниманието върху оползотворяването на природните ресурси по устойчив начин с фокус върху темите „Отпадъци“, „Наводнения и свлачища“ и „Качество на атмосферния въздух“. 3D-проектът популяризира идеята, че грижата за природата е обща мисия, в която успехът идва само ако всички полагат усилия заедно. Със средства по ОПОС в България се изграждат пречиствателни станции и инсталации за преработка на отпадъци, инвестира се в мерки за по-чист въздух, работи се срещу риска от наводнения и свлачища, полагат се грижи за опазване на богатото биоразнообразие. „Нямаме план(ета) „Б“ е призив за обединяване около общата кауза за по-чиста и по-сигурна околна среда“. \r\n3D Mapping е вид технология, която чрез анимации или статични изображения създава реалистични илюзии и ефекти върху триизмерни повърхности като сгради и паметници. Изпълнител на анимациите е компанията Elektrick.Me, която има дългогодишен опит в създаването на 3D mapping с успешно реализирани проекти в България, Холандия, Швеция, Русия, Казахстан, Кувейт, Китай и други. „Целим да припомним, че отделният човек не е само страничен наблюдател, но и пряк участник в запазването на екосистемите и биоразнообразието, без които човешката цивилизация не би била възможна“, споделят създателите на мапинг-анимацията. За реализацията на проекта работят над 12 български артисти - дигитални скулптори, 3D аниматори и музиканти.", "date": "2019.09.04", "title": "МОСВ: Оперативна програма „Околна среда 2014-2020 г.“ призовава за обща грижа за природата в нов 3D мапинг проект"}
{"url": "http://www.focus-news.net/news/2019/09/04/2695549/aktsenti-v-sutreshniya-blok-dobro-utro-balgariya-po-radio-fokus-na-5-septemvri.html", "text": "Как външната среда и в частност - замърсяването на въздуха, влияе на горните дихателни пътища и белия дроб? По темата ще разговаряме в сутрешния блок  „Добро утро, България“  на  Радио „Фокус“  с проф. д-р Коста Костов, специалист пневмология и фтизиатрия, учен, преподавател. Преди новия грипен сезон ще чуем и неговите съвети за превенция.  \r\nКакъв политически сезон ни очаква, кои теми биха създали напрежение в парламента? Напускането на депутати от „Атака“ на ПГ на „Обединени патриоти“ ще се отрази ли на „малката“ и „голямата“ коалиция? Очаквайте мнението на политическия анализатор Георги Харизанов.  \r\nБезплатен интернет ще ползват жителите и гостите на Димитровград в паркове, на площади и в обществени сгради. По какви други проекти работи общината ще ни каже Яшо Минков, зам.-кмет с ресор „Европейски програми и международно сътрудничество“.  \r\nИзложба, свързана с Пражката пролет в Чехословакия, включваща много снимки и архивни материали, ще бъде открита в Регионалния исторически музей във Варна. Повече по темата ще научим от репортера ни във Варна Диана Стоева. \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 5 септември, с водещ Елеонора Чолакова.", "date": "2019.09.04", "title": "Акценти в сутрешния блок „Добро утро, България“ по Радио „Фокус“ на 5 септември"}
{"url": "http://www.focus-news.net/news/2019/09/04/2695545/ea-daily-rusiya-i-turtsiya-provezhdat-konsultatsii-za-prodazhbata-na-su-57.html", "text": "Началникът на Федералната служба по военно-техническо сътрудничество (ФСВТС) Дмитрий Шугаев заяви на Източния икономически форум (ИИФ), че между Турция и Русия се провеждат консултации за продажбата на изтребители от пето поколение Су-57 на Анкара, предава  EA Daily . \r\nКакто отбелязва руската агенция, военно-политическото ръководство на Турция проявява интерес към придобиването на руски многоцелеви изтребители Су-35 или Су-57, заяви на 28 август Шугаев. По неговите дуи се очакват преговори с турската страна по този въпрос. При това директорът на ФСВТС подчерта, че засега е рано да се говори за конкретни стъпки към подписването на нов голям оръжеен контракт между Русия и Турция след преминалия в стадий на реализация договор за зенитно-ракетните системи С-400. \r\n \r\nПревод и редакция:  \r\n \r\n .", "date": "2019.09.04", "title": "EA Daily: Русия и Турция провеждат консултации за продажбата на Су-57"}
{"url": "http://www.focus-news.net/news/2019/09/04/2695552/pregled-na-mezhdunarodnite-novini-do-1800-chasa-agentsiya-fokus.html", "text": "В ефира на радиостанция  „Говорит Москва“  доцентът от катедрата за чуждестранна регионалистика и външна политика на Руския държавен хуманитарен университет (РГГУ) Вадим Трухачьов призова да се намали броя на полетите от Русия до нашата страна. Повод за критиката бе изявлението на Министерството на външните работи за изложбата на Руското посолство в София по повод 75-годишнината от освобождението на Европа от нацизма. \r\n„Бих ограничил броя на чартърните полети в България заради държанието им. Това трябва да им подейства отрезвяващо. Българите наглеят заради това, че не им отговоряме. Отговорът трябва да бъде под формата на временно ограничение. Трябва с помощта на подобни изложби да се просветява населението. България е била съюзница на Хитлер и именно това е прочоната Червената армия да отиде там“. \r\nСпоред Тухачьов, България иска да угоди на западните ни партньори. \r\n„България много иска да се прояви пред Европейския съюз и НАТО. Православните българи, които пишат на кирилица, трябва да се показват като още по-големи русофоби и от поляците. България в продължение на много години показва черна неблагодарност към руския народ, който й помогна да се освободи от 500-годишно османско владичество. Според мен, близките отношения с България са огромна грешка“. \r\n*** \r\n  Народният артист на Русия и България Бедрос Киркоров, баща на естрадния певец Филип Киркоров, обясни репресиите на съветската власт в България. Неговите думи бяха цитирани в сряда от Телеграм канала „Подем“, предава  Lenta.ru .  \r\n„България беше социалистическа страна и бе освободена благодарение на съветската армия. А сега се надига вълна, че уж някой я е окупирал и донесъл репресии. Да, ние донесохме репресии, но съдихме българските фашисти, които душиха партизанското движение в България. Съдихме ги с народен съд и ги разстреляхме.Аз се борих срещу фашизма и ще се боря до края“, отбеляза Киркоров. \r\nПо думите на артиста, българските власти разпалват огън срещу Русия, опитвайки се да превърнат освободителната война в окупация. \r\n*** \r\n  Началникът на Федералната служба по военно-техническо сътрудничество (ФСВТС) Дмитрий Шугаев заяви на Източния икономически форум (ИИФ), че между Турция и Русия се провеждат консултации за продажбата на изтребители от пето поколение Су-57 на Анкара, предава  EA Daily . \r\nКакто отбелязва руската агенция, военно-политическото ръководство на Турция проявява интерес към придобиването на руски многоцелеви изтребители Су-35 или Су-57, заяви на 28 август Шугаев. По неговите дуи се очакват преговори с турската страна по този въпрос. При това директорът на ФСВТС подчерта, че засега е рано да се говори за конкретни стъпки към подписването на нов голям оръжеен контракт между Русия и Турция след преминалия в стадий на реализация договор за зенитно-ракетните системи С-400. \r\n*** \r\n  Новото правителствена коалиция в Италия на „Движението 5 Звезди“ и „Демократическата партия“ ще встъпи в длъжност в четвъртък, с което ще сложи край на продължилата един месец политическа криза в страната, съобщи говорител на италианския президент Серджо Матарела, цитиран от  AFP . \r\nЧленовете на кабинета ще се закълнат в 10 часа местно време (11 часа българско) в четвъртък, след като ляво-популистката „Движение 5 Звезди“ и лявоцентристката „Демократическа партия“ постигнаха сделка, за да предотвратят провеждането на предсрочни избори в третата по големина икономика в ЕС. \r\nПремиерът Джузепе Конте предложи лидерът на Д5З Луиджи ди Майо за министър на външните работи, а депутатът от ДП Роберти Гутиери ще е финансов министър. \r\n*** \r\n Правителството на Афганистан изрази съмнения относно евентуалното споразумение между САЩ и талибаните, като заяви, че официален Кабул се нуждае от повече информация за рисковете, които то крие, предава  AFP . \r\nКабул е „загрижен, затова търсим разяснения относно този документ, за да можем внимателно да анализираме рисковете и потенциалните отрицателни последици и да предотвратим всяка опасност, която той може да причини“, заяви говорителят на президента на Афганистан Ашраф Гани Седик Седики в социалната мрежа „Туитър“. \r\n*** \r\n Двете черни кутии на разбилия се учебен щурмовик Су-25УБ са намерени в близост до мястото на катастрофата в Ставрополския край, Северен Кавказ, съобщи за  РИА Новости  представител на аварийните служби в региона. \r\n„По предварителни данни състоянието на бордовите рекордери и прибора за регистрация на параметрите на полета да удовлетворителни“, подчерта събеседникът на агенцията. \r\nМашината се разби във вторник при изпълнението на тренировъчен полет. Самолетът бе управляван от двама пилоти, които катапултирана. След операция по издирването им бе потвърдено, че са загинали. \r\n*** \r\n  В Русия започна обучението на турските военни за опериране със зенитно-ракетната система С-400. Това става ясно от официално съобщение от Министерството на отбраната в Анкара, като се уточнява, че в обучението е включен персонал от ВВС на Турция, съобщава вестник  Yeni Safak . \r\nСлед продължителните усилия за финализиране на споразумение за доставки на система за противовъздушна отбрана от САЩ, които завършиха без успех, през 2017 г. Анкара подписа договор за закупуване на С-400s от Русия. \r\nАмериканските служители призоваха Турция да закупи американски ракети „Пейтриът\", твърдейки, че руската система би била несъвместима със системите на НАТО и би изложил на риск сигурността на изтребителите от пето поколение F-35. \r\nТурция обаче подчерта, че С-400 няма да бъде интегрирана в системите на НАТО и няма да представлява заплаха за Алианса. Анкара дори призова да се сформира комисия, която да изясни всички технически въпроси, но САЩ не отговориха на предложението на Турция.  \r\nВашингтон заплаши със санкции Анкара, ако финализира сделката с Москва, на което Турция отговори, че ще отговори с огледални мерки. \r\n*** \r\n  Министър-председателят на Великобритания Борис Джонсън предложи провеждането на предсрочни парламентарни избори в страната на 15 октомври, предава  AFP . \r\nВ разгорещен дебат в парламента Джонсън заяви, че ако председателят на Лейбъристката партия Джереми Корбин гласува в подкрепа на законопроект срещу правителствената стратегия за Брекзит, тогава той трябва да подкрепи и предложението за провеждане на предсрочни избори, за да \"позволи на хората от тази страна да имат своето мнение\". \r\n*** \r\n  Рискът Великобритания да излезе от структурите на Европейския съюз без споразумение, което да смекчи удара и за двете страни, се увеличава. Това предупредиха от Брюксел на фона на политическите сътресения в Лондон, предава  AFP . \r\n„Останалото кратко време и политическата ситуация в Обединеното кралство увеличиха риска страната да се оттегли на тази дата (31 октомври 2019 г.) без споразумение\", заяви Европейската комисия, като издаде последната си препоръка за подготовка за хаотичен Брекзит „без сделка\".", "date": "2019.09.04", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/09/04/2695532/ventsislav-karadzhov-kzld-techat-danni-v-nap-nyama-kak-da-se-sluchi-bez-da-ima-propuski-v-rabotata.html", "text": "Течът данни в НАП няма как да се случи без да има пропуски в работата.Това каза председателят на Комисията за защита на личните данни Венцислав Караджов по време на заседанието на Временна анкетна комисия за НАП, предаде репортер на  Агенция \"Фокус\" . \"Констатициите на екипа са следните. Администраторът НАП е предприел мерки за защита на физическите лица и чуждестранни граждани, като това, което е направил първоначално, за да информира тези граждани е в английската версия на официалния сайт на страницата е създадена специална рубрика, посветена на неоторизирания достъп с обобщена информация за кръга на засегнати лица\", заяви още Караджов. По думите му отделно данъчните администрации на държавите членки, с които НАП обменя информации, са уведомени за инцидента с информационната сигурност. \"Уведомена е ЕК, специализираните служби и ОИСР и компетентните органи за обмен на информация в държавите членки\", заяви още той.  По думите му е подготвено писмо до всички данъчни администрации. \"По време на проверката екипът констатира, че в НАП не са предприети следните технически и организационни мерки, които ние считаме, че са довели до възможността тези данни да бъдат отстъпени. От гледна точка на организационна структура - да съществува изградена структура за защита на личните данни. В нея са определени видовете потребители на информационната система на НАП, но в хода на проверката не са предоставени правила за отделните потребители, функционалните им задължения и процедурите за тяхната дейност. Не е достатъчно ясно разписан принципът на взаимодействие между тези потребители, т.е. какви са правата на единия и на другия и как точно се извършва контролът и обменът на информация между тях. Липсват процедури за взаимодействие на отделните потребители в системата в този смисъл. Продължителното самостоятелно разработване на предолжения за електронни услуги към гражданите според нас е дебалансирало системата за защита на данните, като тежестта е изместена към функционалността на услугите в полза на гражданите за сметка на необходимата защита при обработване на данните на данъчнозадължените лица. Основните отговорности за информационната сигурност са съсредоточени единствено в IT дирекцията. Липсват разписани правила и процедури, защита изобщо на личните данни. Налица са само такива за информационна сигурност, от гледна точка на киберсигурност. Вътрешните правила най-общо казано са прекалено общи и за всяка една от поддържаните в НАП информационни системи няма разработени правила за разработка на данните в самата система. Необходимо е да се има предвид, че киберсигурността е само част от мерките за защита на личните данни\", допълни още Караджов. \"Към датата на неоторизирания достъп до разпространението на лични данни на 15 юли в политиките за формиране на профилите за достъп до приложенията, реализиращи електронни услуги на гражданите, за съжаление не са предвидени достатъчно рестриктивни мерки за достъп до базите данни. Същите са постъпвали с изключително големи права в базите данни на НАП. По този начин е било възможно лесно хакване на базите с данни. Хакването на услугата буквално е ставало възможно при непосредствен достъп до базата с данни. След като се е случил този неоторизиран достъп с хакването, в момента на проверката констатираме, че са ограничени тези привилигировани потребители. Това по никакъв начин не е довело до проблем с функционалността на съответните приложения. ПРоблемът е, че ограничаването на тези права съобразно така наречения принцип, който е неприкосновеност при проектирането, това ограничаване на правата е следвало да бъде направено при самия момент на проектирането, а не като резултат на тази хакерска атака\", заяви още Караджов. По думите му е нарушен основният принцип на отчетност, тъй като липсва одитни записи на отделните събития и дневници за привилигированите потребители. \"Което значи, че няма информация какво този потребител е правил\", допълни още Караджов. Той отчете, че няма внедрена система за определение на тези привилигировани потребители с оглед контрол, управление и наблюдение на привилигирования достъп до така наречените критични активи, т.е. базите данни. Отделно не е внедрена система за управление и анализ на събитията, отразени в дневниците, с оглед одитиране на дейностите на потребителите в системата и осигуряване на анализ в реално време за сигналите за сигурност\", заяви още председателят на КЗЛД. По думите му това е позволило да не се подава информация, когато хакерът е влязъл и какво е теглил. \"Липсва методика за управление на риска. Т.е. идентификация на заплахите и оценка на самия риск, приложима за всяка една информационна система към момента на нейното първоначално въвеждане в експлоатация, както и последваща периодичност за този риск, когато евентуално има съмнение, че той би се изменил съобразно обстоятелствата\", уточни още Караджов. \"Считаме, че не са представени доказателства за извършен анализ на риска и системите и няма изготвени правила за функционални задължения за работа на всякаква информационна система\", изтъкна още председателят на комисията. \"Няма данни за стартирала процедура по адаптиране на информационните системи към изискване на общия регламент за защита на личните данни. Липсват процедури за управление на риска при въвеждане на нови системи или при промяна на вече съществуващи - така наречените електронни услуги, които те предлагат. Не са предприети действия за обновяване на операционните системи. Тяхната сървърна система е в момента на ниво 2008 г.\", допълни още той. По думите му тези системи и системният срок на поддръжка в световен мащаб изтича януари следващата година. \"Няма изграден център за възстановяване на работоспособността на системите в реално време, което на практика предразполага към случая с агенцията по вписванията. Няма парарелен сървър, който да може в случай, че има хакерска атака или технически проблем, да може да вдигне системата\",  каза още Караджов. Той изброи още, че липсват политики за повторно използване на личните данни, вътрешни правила за организиране, архивиране  на електронните данни, които се използват еднократно.  \r\nДеница КИТАНОВА", "date": "2019.09.04", "title": "Венцислав Караджов, КЗЛД: Течът данни в НАП няма как да се случи без да има пропуски в работата"}
{"url": "http://www.focus-news.net/news/2019/09/04/2695555/api-vazstanoveno-e-dvizhenieto-pri-km-231-na-am-trakiya-v-posoka-burgas.html", "text": "Възстановено е движението при км 231 на АМ Тракия в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.09.04", "title": "АПИ: Възстановено е движението при км 231 на АМ Тракия в посока Бургас"}
{"url": "http://www.focus-news.net/news/2019/09/04/2695558/sliven-trafikat-po-patishtata-v-oblastta-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими,  съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът за завършване на ремонта е до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Ограничението е в сила до 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок за завършване на ремонта е до 31 октомври 2019 г.", "date": "2019.09.04", "title": "Сливен: Трафикът по пътищата в областта е интензивен, но няма задръствания"}
{"url": "http://www.focus-news.net/news/2019/09/04/2695554/afp-sasht-nalozhiha-novi-sanktsii-na-iran.html", "text": "САЩ в сряда наложиха санкции върху корабоплавателната мрежа, за която казаха, че се управлява от Иранската революционна гвардия, заявявайки, че е продала милиони барели петрол на президента на Сирия Башар Асад, предава  AFP . \r\nСанкциите са срещу 16 компании, 10 лица и 11 кораба и бяха обявени веднага след като Техеран заплаши да съкрати ангажиментите си по ядрената сделка, ако САЩ не намалят икономическия натиск върху Иран. \r\n \r\nПревод и редакция:", "date": "2019.09.04", "title": "AFP: САЩ наложиха нови санкции на Иран"}
{"url": "http://www.focus-news.net/news/2019/09/04/2695560/shumen-obshtinskata-izbiratelna-komisiya-provede-parvoto-si-zasedanie.html", "text": "Общинска избирателна комисия (ОИК) - Шумен проведе първото си заседание, предаде репортер на  Радио „Фокус“ - Шумен . Председател на комисията е Василина Кънчева, зам.-председатели са Валентина Йорданова и Севдалина Герджикова, секретар е Дениз Джелял, а членове са Виолета Вълчева, Иван Найденов, Тодор Тодоров, Марин Зяпков, Стойко Георгиев, Десислава Капитанова, Дилян Нанев, Илиян Недев и Мария Василева. ОИК - Шумен ще се помещава в зала 304 в сградата на Общината.  \r\nВ началото на срещата кметът Любомир Христов връчи вpъчи пeчaтa нa OИK нa председателя нa комисията Василина Кънчева. Той увери, че Общината ще съдейства за създаане на подходящи условия зa paбoтa и щe оказава пълнo cъдeйcтвиe на OИK при изпълнение на законовите й пpaвoмoщия. Пожела успех и по-малко проблеми в хода на подготовката на местните избори.   \r\n„Благодира на общината за техническата подкрепа, получени са техника и материали, обезпечаващи дейността на комисията. Надяваме се на спокойна и ползотворна работа“, заяви Висилина Кънчева.  \r\nВ първото си заседание ОИК - Шумен определи мястото за обявяване на решенията на комисията, като те ще бъдат публикувани и на сайта на ОИК. Създадена бе работна група от експерти и технически сътрудници, които ще подпомагат работата на комисията. Утвърден бе и график за дежурствата и работното време на ОИК. \r\nИвелина ИВАНОВА", "date": "2019.09.04", "title": "Шумен: Общинската избирателна комисия проведе първото си заседание"}
{"url": "http://www.focus-news.net/news/2019/09/04/2695556/vitsepremierat-mariyana-nikolova-edin-ot-nay-vazhnite-stalbove-za-garantirane-na-badeshtoto-razvitie-na-es-e-sotsialniyat-kapital.html", "text": "Нужно е да съхраним Кохезионната политика чрез гарантиране на адекватно финансиране в новата Многогодишна финансова рамка като база за по-нататъшното развитие на социалния капитал“. Това заяви заместник министър-председателят по икономическата и демографската политика Марияна Николова в полския град Криница, където се провежда 29-ият Икономически форум, съобщиха от  правителствената информационна служба .  \r\nСпоред българския вицепремиер, един от най-важните стълбове за гарантиране на бъдещото развитие на ЕС е социалният капитал. „Без силна и ефективна връзка между европейците и без споделено разбиране и олицетворяване с общия ни европейски проект, ние като граждани не можем ефективно и трайно да изграждаме нашето общество, особено в бурни времена на бързи промени“, каза Николова в панела „Изграждането на социален капитал в контекста на цивилизационните и културни промени в Европейския съюз (ЕС)“.  \r\nВицепремиерът Марияна Николова подчерта, че без ефективно разпределение на ресурсите в Евросъюза не може да се очаква трайна и просперираща визия за споделена европейска идентичност. „Ето защо трябва не само да съхраняваме, но и да разработваме политики, които вече са се доказали като силно ефективни, каквато е Кохезионната политика на ЕС“, добави българският заместник министър-председател.  \r\nПо-късно в рамките на форума Николова ще се срещне с полския вицепремиер и министър на културата Пьотр Глински, както и с председателя на Горната камара на полския парламент Станислав Карчевски.", "date": "2019.09.04", "title": "Вицепремиерът Марияна Николова: Един от най-важните стълбове за гарантиране на бъдещото развитие на ЕС е социалният капитал"}
{"url": "http://www.focus-news.net/news/2019/09/04/2695561/the-american-conservative-izkustveniyat-intelekt-shte-napravi-nashite-vechni-voyni-naistina-vechni.html", "text": "Световните сили са по средата на надпревара в създаването на оръжия с изкуствен интелект (ИИ). През следващите няколко години се очаква Китай да създаде флот от безпилотни подводници и да ги разположи в спорни воти, като Южнокитайско море. Русия изпита своите роботизирани танкове на бойното поле в Сирия и се съобщава, че работи над създаването на автономни ядрени подводници. САЩ, от своя страна, са в процес на изпробване на своя рояк от дронове, пише Дмитрий Саймс младши в материал за авторитетното списание  The American Conservative , представен без редакторска намеса. \r\nТова ще има големи последици – не само върху това как се водят войните, но и за бъдещето на американската външна политика. С прерастването на ИИ в съществена част от съвременната война, става все по-трудно за САЩ да излиза от войните и да избягва нови конфликти. Накратко, използването на ИИ ще задържи нашата армия в капана на вечните войни. \r\nНе е трудно да се види отпечатъка на ИИ във войните. Роботите имат много по-добри способности да обработват голямо количество информация от хората. Във време, когато скоростта на военните действия се увеличава, системите с ИИ предлагат скъсяване на времето за реакция и позволят на армиите да намалят зависимостта си от човешкия персонал, с което всъщност намаляват кръвопролитията и издръжката. \r\nЗа съжаление, има и друга страна на монетата. ИИ може също да вдъхне неоправдано самоучвствие сред командния състав. Когато вече хората не водят сраженията е лесно да се заключи, че цената на воденето на война е по-малка. Разбира се, това не е така. \r\nГеополитическите последствия от войните са по-трудни за измерване от техните жертви, но те са не по-малко значими. В крайна сметка последните 20 години на интервенции в чужбина доказаха точно това. Те отслабиха сигурността и световния статут на Америка, като същевременно превърнаха цели държави в убежища за джихадистки групи като „Ислямска държава“, допринасяйки за масов приток на бежанци в Европа и убеждавайки Северна Корея, че нейното оцеляване зависи от ядрените оръжия. Почистването на тази каша може да отнеме поколения. \r\nДа, тези разходи са много реални, но също така са твърде отдалечени от живота на всекидневните американци, за да бъдат наистина усетени. След като машините заменят хората на бойното поле, ще стане още по-лесно за ястребите в политиката да продават на обществото невъзможни за печелене и контрапродуктивни войни. \r\nКакто казват, тежкият конфликт, е конфликт, за който хората мислят. Но това не е онзи вид война, с който ще се борим, ако конфликтният процес стане гладък като коприна. По-рано този месец от Пентагона обявиха, че въвеждат на въоръжение „Джедай“ (JEDI), основана на ИИ система за „Изчисления в облак“ (cloud computing, cloud system - Това е термин от областта на информационните технологии, означаващ използването на споделени ресурси, софтуер и информация, като предоставяни на компютри и други устройства по мрежа (чрез Интернет)) и тя ще бъде приложена на бойното поле в Афганистан. Американските военни твърдят, че засега ИИ ще се използва в Афганистан предимно, за да се съберат огромно количество данни, но това ще се промени с развитието на технологиите. И щом тежестта на конфликтите на Вашингтон бъде прехвърлена на машините, най-дългата война на Америка ще стане дори по-трудна за поддържане – и ще е много по-малко вероятно да се стигне до нейния завършек в скоро време. \r\nИ дори ако ИИ се окаже податлив на грешки, това е само допълнителна причина за притеснение. ИИ системите не са гъвкави. Те се отличават с изпълнението на определени рутинни задачи и разпознаването на конкретни алгоритмични схеми, но също така са склонни да се провалят при среща с нови обстоятелства, за които не са били програмирани. Както посочва Пол Шер във „Външна политика“, ИИ има тенденция да се справя много лошо, когато се среща със сценарии, които се различават от неговите модели на обучение. В крайна сметка, основната причина самоуправляващите се автомобили все още да не се използват, е, че те не могат да се справят с непредвидените ситуации, които пътят неизбежно им поднася. \r\nАко на системите с ИИ им е трудно да се движат по оживени градски улици, как изобщо биха се ориентирали в мъглата на войната? По дефиниция бойните полета и геополитическите пресечни точки се характеризират с голяма несигурност и постоянни промени. Подготвянето на машина за подобна обстановка е изключително трудно, защото информацията относно въоръжението на врага и неговата тактика винаги е ограничена. При подобни обстоятелства е много лесно да си представим, че ИИ няма да успее да изчисли ситуацията и това ще има катастрофални последствия. \r\nНа 26 септември 1983 година светът бе опасно близо до ядрен армагедон. Рано сутринта съветска система за ранно предупреждение подава сигнал за настъпваща атака с пет междуконтинентални балистични ракети, изстреляни от САЩ. Защастие, наблюдаващият системата съветски офицер, знаейки, че истинска американска ядрена атака ще бъде с много повече от пет ракети, стига до извода, че сигналът е фалшива аларма. Следователно той решава да не докладва за сигнала на своите началници и по този начин предотвратява контра-удар на Съветския съюз, който можеше да доведе до пълномащабна ядрена война. \r\nМоже ли една машина да направи толкова добра преценка в подобна ситуация? Въз основа на това, което сме виждали досега, отговорът е не. И каква скъпа грешка би била. \r\nТъй като ИИ има все по-голяма роля във военното дело, от него ще се иска да се справя с чувствителни ситуации с голям залог, като ядрената криза през 1983 година. Като се има предвид досегашния опит, тази перспектива трябва да ни тревожи. Ако прибързаме да приложим възможно най-широко ИИ, това ще му даде силата да взима решения за мира и войната според зададените алгоритми. И точно това е начинът, по който нашите „вечни войни“ ще станат наистина безкрайни. \r\n \r\nПревод и редакция:  \r\n \r\n .", "date": "2019.09.04", "title": "The American Conservative: Изкуственият интелект ще направи нашите вечни войни наистина вечни"}
{"url": "http://www.focus-news.net/news/2019/09/04/2695557/nimh-utre-shte-preobladava-slanchevo-vreme-s-maksimalni-temperaturi-shte-sa-predimno-mezhdu-26-i-31.html", "text": "През нощта над по-голямата част от страната ще преобладава ясно време, но на места в низините ще се образува ниска облачност. Утре ще преобладава слънчево време с временни увеличения на облачността – преди обяд на места в низините с ниска, а след обяд на планинските райони с купеста облачност. Само на отделни места ще превали. Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София около 27°. Атмосферното налягане през деня слабо ще се понижи и ще бъде малко по-ниско от средното за месеца. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието ще преобладава слънчево време с повече облаци преди обяд, главно по северното крайбрежие. Ще духа до умерен североизточен вятър. Максимални температури 24-26°. Температурата на морската вода е 25-26°. Вълнението на морето ще бъде 3-4 бала, но през деня ще отслабне малко.   \r\nНад планините ще бъде предимно слънчево, след обяд с купеста облачност, но само на отделни места ще превали. Ще духа слаб, по високите части на Рила и Пирин умерен северозападен вятър. Максимална температура на височина 1200 метра – около 21°, на 2000 метра – около 13°.  \r\nПрез следващите дни до края на седмицата ще преобладава слънчево време, с максимални температури в повечето места между 27° и 32°. Купеста облачност ще се развива в следобедните часове над западните райони от страната, но само на отделни места, главно в планините и планинските райони там, ще има краткотрайни превалявания. През почивните дни и над Източна България ще има временни увеличения на облачността, но почти без валежи. Вятърът ще се задържи с източна компонента, слаб до умерен.", "date": "2019.09.04", "title": "НИМХ: Утре ще преобладава слънчево време с максимални температури ще са предимно между 26° и 31°"}
{"url": "http://www.focus-news.net/news/2019/09/04/2695565/the-jerusalem-post-netanyahu-shte-se-sreshtne-s-putin-v-moskva-prez-sledvashtite-dni.html", "text": "Премиерът на Израел „скоро“ ще лети до Москва, за да се срещне с руския президент Владимир Путин, пише електронното издание  The Jerusalem Post , като се позовава на съобщение от канцеларията на министър-председателя. Обявлението идва един ден след като Нетаняху отмени визитата си в Индия заради „промени в графика“. \r\nПредизборната среща с Путин се смята за опит на Нетаняху едновременно да подчертае реномето си на държавник, който може да се среща със световните лидери и да привлече руско-езичните евреи от партията на Авигдор Либерман „Наш дом Израел“, отбелязва медията. \r\nПоследната среща между двамата лидери беше през април, пет дни преди миналите избори в Израел, когато премиерът изрази благодарността си към руския лидер за помощта във връщането на тленните останки на сержанта от Силите за отбрана на Израел Захари Баумел в родината му. \r\nВъв вторник Нетаняху заяви на заседание на кабинета, че в момента се действа за организацията на нова тристранна среща в Ерусалим между отговорниците за сигурността на САЩ, Русия и Израел за обсъждане на евентуално изтегляне на иранските сили от Сирия. \r\n \r\nПревод и редакция:", "date": "2019.09.04", "title": "The Jerusalem Post: Нетаняху ще се срещне с Путин в Москва през следващите дни"}
{"url": "http://www.focus-news.net/news/2019/09/04/2695564/razgrad-dva-leki-avtomobila-sa-se-udarili-sled-otklonenieto-za-selata-ostrovche-i-gradina.html", "text": "Два леки автомобила са се ударили по път ІІ-49 Манастирско - Разград след отклонението за селата Островче и Градина. Това съобщиха за  Агенция \"Фокус\"  от пресцентъра на ОДМВР - Разград.  Няма информация за сериозно пострадали. Автомобилите са с румънска и българска регистрация.  \r\nВременно движението се осъществява в една лента.", "date": "2019.09.04", "title": "Разград: Два леки автомобила са се ударили след отклонението за селата Островче и Градина"}
{"url": "http://www.focus-news.net/news/2019/09/04/2695562/api-vremenno-dvizhenieto-po-pat-2-49-manastirsko-razgrad-sled-otklonenieto-za-selata-ostrovche-i-gradina-se-osashtestvyava-v-edna-lenta-poradi-patno-transportno-proizshestvie.html", "text": "Временно движението по път ІІ-49 Манастирско - Разград след отклонението за селата Островче и Градина се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат със съобразена скорост и повишено внимание, трафикът се регулира от \"Пътна полиция\".", "date": "2019.09.04", "title": "АПИ: Временно движението по път ІІ-49 Манастирско - Разград след отклонението за селата Островче и Градина се осъществява в една лента поради пътно-транспортно произшествие"}
{"url": "http://www.focus-news.net/news/2019/09/04/2695563/apostol-apostolov-kmet-na-simitli-4-mandata-obshtinata-se-upravlyava-ot-koalitsiya-badeshte-za-obshtina-simitli.html", "text": "4 мандата общината се управлява от коалиция „Бъдеще за община Симитли“. Това се посочва в становище на кмета на Община Симитли Апостол Апостолов по повод изказване на лидера на БСП Корнелия Нинова по една от националните телевизии, съобщиха от пресцентъра на  Община Симитли . \r\n \r\n„Точно както камъкът си тежи на мястото, така значими на място са местните в Симитли. Госпожо Нинова, извинете понеже сте дама, но не е от значение за мен като кмет и кандидат за пети мандат личното ви мнение и авторитарното ви налагане за оттегляне подкрепата на партията ви в Симитли към кандидатурата ми. Значими и важни за мен са мнението и настроенията на партийния актив и симпатизантите на партията ви. Важно за мен е, че тези хора, с които работим заедно вече 16 години, остават в Коалицията ни и ще бъдат част от кандидатската листа за общински съветници. И да ви споделя една добра практика, с която община Симитли е разпознаваема: 4 мандата общината се управлява от коалиция „Бъдеще за община Симитли“. \r\nМоята кандидатура винаги е била безпартийна и винаги е била издигана от Коалиция „Бъдеще за община Симитли“, която аз и мои съратници създадохме още през 2000-та година. В коалицията са участвали леви, десни, центристки формирования и винаги е била отворена за всички партии, които имат желание да дадат от себе си за настоящето и бъдещето на община Симитли. Присъствието на широк спектър от идеи и идеологии в Коалицията е естествено и логично. Нормално е по-голямата част от партийните активи да подкрепят тази коалиция, от името на която, както и с доверието на мнозинството в общината, съм кмет на община Симитли вече 4 мандата. Има и напуснали коалицията през годините. Но те са били изключително лица и фракции, водени към политиката от користни и лични интереси. Винаги съм казвал и потвърждавам: Моята партия е община Симитли. И успяхме в община Симитли да изградим и наложим надпартиен модел на управление и участие в местното самоуправление. Именно чрез отворената за всяка партия и за всеки човек Коалиция „Бъдеще за община Симитли“. \r\nМотивите ви за незачитане мнението на организацията ви в Симитли, че съм бил кандидат от различни партии са израз на емоционална нестабилност в политически задълбочения поглед и наблюдения, които трябва да има всеки партиен лидер. Прощавайте, но за мен персоналната подкрепа от партийна централа е несъществена на фона на широката подкрепа от общинския партиен актив и симпатизанти на местно ниво в Симитли. Ще допълня: Никога не съм държал на подкрепата на висшите партийни номенклатури. А такива не важат и не отиват на демократичното ни общество. Още повече когато се демонстрират от партийни централи с претенции за демократичност в управлението и политиките си. Едноличното ви незачитане на единодушното решение на партийната организация в Симитли кореспондира с похвати, познати от тоталитарното и авторитарно минало на партията ви и страната ни. \r\nИ накрая: преди да влезете в партийната централа на БСП, в коя партия бяхте вие, госпожо Нинова? Аз партии не меня. Моето е кауза: Бъдеще за община Симитли“.", "date": "2019.09.04", "title": "Апостол Апостолов, кмет на Симитли: 4 мандата Общината се управлява от коалиция „Бъдеще за община Симитли“"}
{"url": "http://www.focus-news.net/news/2019/09/04/2695559/izdaden-e-akt-za-spirane-na-dva-ot-generatorite-na-toplofikatsiya-pernik.html", "text": "Регионалната инспекция по околната среда и водите (РИОСВ) - Перник днес издаде принудителна административна мярка за спиране на дейността на парогенератори 4 и 5 на „Топлофикация - Перник“ . Това съобщиха от пресцентъра на  МОСВ . Мярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително. \r\nВъв връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества.  \r\nВсички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби.", "date": "2019.09.04", "title": "Издаден е акт за спиране на два от генераторите на „Топлофикация-Перник“"}
{"url": "http://www.focus-news.net/news/2019/09/04/2695569/gd-granichna-politsiya-trafikat-e-intenziven-na-izhod-za-leki-avtomobili-na-granitsata-sas-sarbiya-i-na-gkpp-kulata-i-makaza-na-vhod-za-tovarni-na-kapitan-andreevo-lesovo-ruse-vidin-i-silistra.html", "text": "Трафикът е интензивен на изход от страната за леки коли на границата със Сърбия и на ГКПП \"Кулата\" и на ГКПП \"Маказа\" на границата с Гърция, както и на изход за товарни автомобили на на ГКПП \"Капитан Андреево\" и ГКПП \"Лесово\" на българо-турската и ГКПП \"Дунав мост-Видин\", ГКПП \"Дунав мост-Русе\", и на ГКПП \"Силистра\" на българорумънската граница. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на границата с Република Северна Македония се осъществява нормално.", "date": "2019.09.04", "title": "ГД \"Гранична полиция\": Трафикът е интензивен на изход за леки автомобили на границата със Сърбия и на ГКПП \"Кулата\" и \"Маказа\", на вход за товарни - на \"Капитан Андреево\", \"Лесово\", \"Русе\", \"Видин\" и \"Силистра\""}
{"url": "http://www.focus-news.net/news/2019/09/04/2695573/zaradi-samneniya-za-ekologichno-zamarsyavane-se-izvarshvat-proverki-na-4-tets-a-v-stranata-obzor.html", "text": "По повод постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества, във вторник главният прокурор Сотир Цацаров разпореди на министъра на околната среда и водите извършване на незабавна проверка в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. В 21.00 часа във вторник е назначена незабавна проверка на място от МОСВ за спазване на изискванията на Закона за опазване на околната среда и Закона за управление на отпадъците. Главният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка. Проверката може удължена до 3 месеца, но с оглед на интензитета на предприетите действия се очаква този срок да бъде по-кратък от заложения първоначално от главния прокурор. Информацията по темата стана ясна в сряда. Министърът на вътрешните работи Младен Маринов също взе отношение по темата. В Народното събрание той обяви, че в ТЕЦ-овете в влязла жандармерия, но по думите му на този етап все още не се знае дали има нарушение. Говорителят на главния прокурор Румяна Арнаудова представи разширена информация по темата, като заяви, че проверката на дружествата е възложена заради съмнения за опасност за екологичната сигурност на България. Стана ясно, че в резултат на неправилно използване на определени съоръжения и съвместно горене на въглища и отпадъци се получава замърсяване на околната среда. Замърсяването може да застраши здравето и живота на българските граждани. Говорителят на главния прокурор поясни че все още не е ясно дали има замърсяване на околната среда. По думите и най-напреднала е проверката в Перник Арнаудова отчете, че тя е с приоритет заради засиления обществен отзвук и заради твърденията на хората, че там въздухът е замърсен. Беше пояснено от Арнаудова, че ако се открие нарушение, би следвало Министерството на околната среда и водите да предприеме принудителни административни мерки и законът позволява запечатване на обекта на предприятието, което създава риск за околната среда. Румяна Арнаудова коментира още,  че на този етап няма данни за лице, което да е извършило престъпление. Очаква се до края на работния ден в сряда от МОСВ да дадат повече информация от извършената проверка на територията на ТЕЦ-овете. Възложена е и документална проверка на документите, съпровождащи изгарянето на различните отпадъци - дали е било в съответствие с даденото разрешително, дали е транспортирано по надлежния ред и какво е било изгорено. „Ако контролният орган, на който сме възложили извършването на обща надзорна проверка, установи, че са налице данни за извършено престъпление, те са задължени да уведомят главния прокурор за това, за да предприемем наказателно преследване“, коментира Арнаудова.  \r\n \r\nНадежда ИВАНОВА", "date": "2019.09.04", "title": "Заради съмнения за екологично замърсяване се извършват проверки на 4 ТЕЦ-а в страната (ОБЗОР)"}
{"url": "http://www.focus-news.net/news/2019/09/04/2695572/sport-real-madrid-barselona-i-atletiko-poharchiha-nay-mnogo-za-transferi.html", "text": "Летният пазар затвори с рекорд в испанската Примера дивисион. Трансферите на Неймар в Барселона и Пол Погба в Реал Мадрид не се осъществиха, но дори без тях клубовете от Ла Лига платиха над 1,3 милиарда евро за нови футболисти. Това е с около 400 милиона повече в сравнение с миналата година. Трите клуба са единствените на Стария континент, които осъществиха входящи сделки за минимум 100 милиона евро. Толкова плати Белия балет на Челси за Еден Азар, а Барса извади фиксираните в клаузата 120 милиона за Антоан Грийзман. Атлетико използва парите от продажбата на французина, за да го замени с португалския мегаталант Жоао Феликс - 126 милиона евро. Зад тях се нарежда новият най-скъп защитник в историята на футбола - Хари Магуайър. За него Манчестър Юнайтед плати 87 милиона евро на Лестър.", "date": "2019.09.04", "title": "Спорт: Реал Мадрид, Барселона и Атлетико похарчиха най-много за трансфери"}
{"url": "http://www.focus-news.net/news/2019/09/04/2695566/predstoyashti-sabitiya-v-stranata-za-5-septemvri-agentsiya-fokus.html", "text": "*** \r\n \r\nМежду 09.00 и 09.30 часа доц. д-р Диана Ковачева ще положи клетва като омбудсман пред Народното събрание. \r\n \r\n \r\n*** \r\n \r\nОт 9.00 часа ще започне редовно заседание на Народното събрание. \r\n \r\n \r\n*** \r\n \r\nОт 09.30 ч. в концертната зала в Централния военен клуб на бул. „Цар Освободител“ № 7 ще се проведе регионален семинар на тема: „Механизъм за свързване на Европа 2 (CEF 2): Нови цифрови възможности“.  \r\n \r\n \r\n*** \r\n \r\nОт 7.40 часа в локалното платно пред Академията на МВР  главен инспектор Илия Георгиев от Пътна полиция, ГДНП ще коментира  набелязаните мерки и създадената организация за движение по пътищата във връзка с предстоящите празници.  \r\n \r\n \r\n*** \r\n \r\nВ 10.00 часа в Централната избирателна комисия ще бъде регистрирана коалиция „БСП за България“. \r\n \r\n \r\n*** \r\n \r\nОт 14.00 часа в Пресклуба в сградата на Народното събрание, пл. „Княз Александър I“ № 1, вход откъм Националната художествена галерия,  ще се проведе редовен брифинг във връзка с подготовката и провеждането на изборите за общински съветници и кметове. \r\n \r\n \r\n*** \r\n \r\nОт 11.00 часа на в Централното фоайе на НДК ще се състои церемония по валидиране на пощенска марка, специално разработена и пусната в тираж за 29-я Конгрес на Световната асоциация по гръдно и сърдечно-съдова хирургия. \r\nОт 11.30 часа в Зала 9 на НДК ще започне пресконференция по повод 29-я конгрес на Световната асоциация по гръдно и сърдечно-съдова хирургия. \r\n \r\n \r\n*** \r\n \r\nОт 11.00 часа в Конферентната зала на Българската стопанка камара на ул. „Алабин“, 16-20 ще се проведе пресконференция, по време на която ще бъдат дискутирани темите на предстоящия форум \"Employee Healthcare, Wellness & Benefits Summit\". \r\n \r\n \r\n*** \r\n \r\nОт 10.00 часа Трети състав на Специализирания наказателен съд ще гледа делото срещу М.Ц и И.Йо., обвинени в образуване и ръководене на организирана престъпна група. \r\n \r\n \r\n*** \r\n \r\nОт 11.30 часа Десети състав на Специализирания наказателен съд ще гледа делото срещу А.З; И.Н; С.С.; С. А.; М.В.; Г.Н; И.Г. за образуване и ръководене на организирана престъпна група. \r\n \r\n \r\n \r\n*** \r\n \r\nОт 10.00 часа в зала „Нимфа“ на хотел „Аква“ ще се проведе пресконференция на тема „Заплашва ли човешки живот сивата икономика в България?“ \r\n \r\n \r\n*** \r\n \r\nОт 10.00 часа в Професионалната гимназия по компютърно програмиране се открива новата учебна година. \r\n \r\n \r\n*** \r\n \r\n \r\nОт 10.30 часа в кабинета на Местната комисия за борба срещу противообществените прояви на малолетни и непълнолетни при Община Поморие ще се проведе открита приемна за граждани с регионалния представител на Комисията за защита от дискриминацията – по прес \r\n \r\n \r\n*** \r\n \r\n \r\nОт 19:00 часа в Рибарското селище Духовият оркестър ще изнесе концерт, посветен на Съединението – по прес \r\n \r\n \r\n*** \r\n \r\nОт 16.00 часа в зала „Север“ на Археологическия музей – Варна ще се открие изложбата „1968 – от първа ръка“. \r\n \r\n \r\n*** \r\n \r\nОт 15.30 ч., в залата на Общински съвет - Видин ще се проведе пресконференция във връзка с колоездачния преход \"Дунав Ултра\", който стартира от град Видин на 6.09. \r\n \r\n \r\n*** \r\n \r\nОт 14.00 часа ще се проведе редовния брифинг на ОДМВР – Враца. \r\n \r\n \r\n*** \r\n \r\nОт 17.00 часа в Регионалния исторически музей ще бъде открита изложбата „Пазарджик и Пазарджишкия край в заключителния етап на Втората световна война (8.IX. 1944 – 9.V.1945)” \r\n \r\n \r\n*** \r\n \r\nОт 10.00 часа в двора на СУ „Кирил Нектариев“ в кв. „Столипиново“ ще се проведе Детски панаир на изкуствата. \r\n \r\n \r\n \r\n*** \r\n \r\nОт 10.15 часа в зала „Империал“ на хотел „Империал“ ще се проведе пресконференция във връзка с провеждането на Общите събрания на Европейското дружество по физикална и рехабилитационна медицина и на Секцията и Борда по ФРМ към Съюза на Европейските медицински специалисти. \r\n \r\n \r\n*** \r\n \r\nОт 11.00 часа пред паметната плоча на Пере Тошев в парка срещу гарата ще бъдат поднесени цветя по повод 6 септември – Деня на независимостта. \r\nОт 16.00 часа в с. Конуш ще бъдат поднесени цветя пред паметната плоча на Кошунската чета. \r\nОт 17.30 часа в с. Новаково ще бъдат поднесени цветя пред паметника на поп Ангел Чолаков. \r\n \r\n \r\n*** \r\n \r\nОт 11.00 часа в зала № 11 на Пети състав на Пловдивския районен съд ще гледа делото срещу В.Т. и В.Г. са набирали и транспортирали до Истанбул лицето В. Д. с цел да бъде използван за отнемане на телесен орган – бъбрек. \r\n \r\n \r\n*** \r\n \r\nОт 18.00 часа в Зала „съединение“ на РИМ ще започне концерт на проф. Луиза Село – посланик на италианската музика по света по повод тържествата, посветени на 134-та годишнина от Съединението. \r\n \r\n \r\n*** \r\n \r\nОт 20.00 часа пред паметника ,,Майка България\" ще се състои концерт на Плевенска филхармония, ансамбъл ,,ГеоМарЧаЛо\", общиснки хор ,,Гена Димитрова\", хор на Северняшки ансамбъл за народни песни и танци ,,Иван Вълев\", диригент -Георги Милтядов, водещ- Камен Воденичаров.  \r\n \r\n \r\n \r\n*** \r\n \r\nОт 10.30 часа на ул. „Солна“, 15, ет. 1 в сградата на „Пансионата“ ще се проведе открита приемна за граждани с регионалния представител на Комисията за защита от дискриминацията. \r\n \r\n \r\n*** \r\n \r\nОт 17.00 часа на „Аполония“ ще бъде представено бургаското списание за литература „Море“. \r\n \r\n \r\n*** \r\n \r\nОт 18.00 часа в галерия „Май“ ще бъде открита изложбата – живопис „Живот в цветове“ на Мария Николова Отерстат. \r\n \r\n \r\n \r\n*** \r\n \r\nОт 11,30 часа в танцовата зала на Родопски драматичен театър „Николай Хайтов“ ще бъде открит новият творчески сезон на фолклорен ансамбъл „Родопа“.  \r\n \r\n \r\n*** \r\n \r\nОт 18.00 часа в зала „Сирак Скитник“ ще бъде открита изложба на Добри Добрев. \r\n \r\n \r\n*** \r\n \r\nОт 11.00 часа ще се проведе пресконференция на ПП АБВ-Сливен с участието на председателя на партията Румен Петков.  \r\n \r\n \r\n \r\n*** \r\n \r\nОт 11.00 часа в „З. Княжески“ ще се бъде прожектиран филмът „Гара за двама“. \r\n \r\n \r\n*** \r\n \r\nОт 19.00 часа на ъгъла между ул. „Цар Симеон Велики“ и ул. „Хаджи Димитър Асенов“ ВМРО-БНД Стара Загора ще раздаде 1000 национални знамена. \r\n \r\n \r\n*** \r\n   \r\nОт 19.45 часа, от I ОУ „Христо Ботев“ ще тръгне шествие до Войнишкия паметник на бул. „Цар Освободител“ в града, където в 20.00 часа ще започне тържествена проверка заря по повод Деня на Съединението.  \r\n \r\n \r\n*** \r\n \r\nОт 17.00 часа на площад „Олимпийски“ в гр. Чепеларе официално ще бъде открит Международният фолклорен фестивал „Незабравка“. \r\n \r\n \r\n*** \r\n \r\nОт 9.30 часа в Регионалната библиотека „Стилиян Чилингиров“ ще се проведе дискусия и мултимедийно представяне на културно-историческото наследство по проекта „Гражданите за Европа“. \r\n \r\n \r\n*** \r\n   \r\nОт 14.30 часа във възрожденска къща „Баба Райна“ ще се проведе „официална среща между представители на местните власти на градовете партньори по проекта „Гражданите на Европа– Шумен, Браила, Ксанти, Струмица и представяне на ползите от членството в Европейския съюз за местното общество.", "date": "2019.09.04", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2019/09/04/2695567/afp-sasht-nyama-da-pravyat-izklyuchenie-ot-sanktsiite-za-predlozhenata-ot-frantsiya-kreditna-liniya-za-iran.html", "text": "Високопоставен американски дипломат в сряда изключи възможността Вашингтон да направи изключение и да позволи предложената от Франция кредитна линия, която Техеран постави като условие, за да продължи да изпълнява задълженията си по ядрената сделка, предава  AFP . \r\n„Не можем да бъдем по-ясни, че сме напълно отдадени на кампанията за максимален натиск и не възнамеряваме да правим никакви изключения или отстъпки“, заяви координаторът на Държавния департамент за Иран Браян Хуук. \r\nТой обаче добави, че все още не е видял конкретно френско предложение и затова не може да коментира по темата. \r\n \r\nПревод и редакция:", "date": "2019.09.04", "title": "AFP: САЩ няма да правят изключение от санкциите за предложената от Франция кредитна линия за Иран"}
{"url": "http://www.focus-news.net/news/2019/09/04/2695574/vremeto-na-zeleniya-signal-za-avtomobilite-v-napravlenie-sever-yug-na-noviya-svetofar-v-kvartal-iztok-v-kazanlak-shte-bade-uvelicheno-ot-sledvashtata-sedmitsa.html", "text": "Най-новият светофар, който е изграден на територията на града, се намира в квартал „Изток” и работи в изпитателен режим от няколко седмици, каза за  Радио „Фокус”  заместник-кметът на Казанлък инженер Даниела Коева. Тя поясни, че светофарната уредба е монтирана на кръстовище, което се намира на републикански път I-5, от Габрово за Бургас, който минава през Казанлък. В този смисъл съществена роля за това как да бъде регулирано движението на това кръстовище имат експертите от Агенция „Пътна инфраструктура”, които отчитайки конкретните обстоятелства относно интензивността на автомобилния и пешеходния потоци, както и самата геометрия на кръстовището, избират за регулиране на движението светофарна уредба.  \r\nПланът е на Община Казанлък. Той отчита натовареността на движение във всички посоки. Проектът е одобрен и съгласуван с всички заинтересувани институции. Светофарът вече е факт. Целта е да бъде осигурено безопасно преминаване и пресичане на кръстовището, основно за тези, които ползват направлението север-юг, т. е., които се движат от квартал „Изток” към обходните маршрути, които са възможност за избягване на централната част на града. И към момента по-натоварено си остава движението в посока изток-запад.  \r\n„След пускането в експлоатация на светофарната уредба има получени сигнали и забележки в Община Казанлък, в основната си част свързани с късия зелен сигнал, разработен за пресичане на пешеходците”, поясни Даниела Коева. Тя подчерта, че към момента за пешеходците е определено отделно време, в което автомобилите във всички направления са спрени и пресичат само пешеходци, няма смесване на потоците – пешеходни с автомобилни. Не се създават конфликтни точки за пешеходците от завиващите надясно и наляво автомобили в основните им направления и пешеходците пресичат при спряно движение. Зеленият сигнал за преминаване през кръстовището е разработен от експертите с определена продължителност на база нормативи и наблюдения, колко е натоварено откъм пешеходци кръстовището. „За безопасността на пешеходците обаче, след пешеходната фаза, автомобилното движение, което се пропуска е в посока север-юг, и на двата датчика за продължителност ясно се вижда, че когато светне червен сигнал за пешеходци, оставащото време до края на червения сигнал на автомобилите е още 12 секунди. Безопасността на пешеходците, която е и по нормативи е осигурена”, каза още заместник-кметът. \r\nСлед пускането в експлоатация на светофара от Общината отчитат увеличаване броя на автомобилите, които се движат в посока север-юг, каквото е и желанието и намерението, заради което е поставен този светофар – да бъде дадена възможност да се използва това направление. В момента самата светофарна уредба се препрограмира, за да може да поеме увеличения тряфик, като ще бъде увеличено времето на зеления сигнал за автомобилите точно в направление север-юг. Това ще стане от следващата седмица, в момента светофарът е в изпитателен период преди да бъде реално задействан на кръстовището. \r\nКоева поясни, че по принцип светофарната уредба е проектирана с възможности за отразяване на различното състояние на кръстовището като тя може да работи в описания вече трифазен режим, с отделна фаза за пешеходци, а в случай, че се отчете, че този режим не е удачен и се наблюдава голямо задържане на автомобилни потоци, тя може да мине на двуфазен режим, т. е. - пропускане на пешеходци с автомобилен поток в едно и също направление. За всички тези режими е предвидена възможност за промени в съответствие с различни часови интервали, в случай че натоварването, което се реализира на кръстовището, вече при експлоатацията му, се увеличава или намалява в някоя от часовите зони.  \r\nСлавяна ГАЙДАРОВА", "date": "2019.09.04", "title": "Времето на зеления сигнал за автомобилите в направление север-юг на новия светофар в квартал „Изток” в Казанлък ще бъде увеличено от следващата седмица"}
{"url": "http://www.focus-news.net/news/2019/09/04/2695576/prezidentsko-slovo-i-politicheski-deklaratsii-belyazaha-nachaloto-na-osmata-sesiya-na-44-oto-narodno-sabranie-obzor.html", "text": "Започна осмата сесия на 44-ото Народно събрание. Сесията бе открита под звуците на химна на България и този на ЕС. Парламентарният звънец удари   председателя на парламента Цвета Караянчева . Тя изрази надежда в новия сезон въпреки противопоставянето, острите спорове и различните позиции да се запази добрият тон. \"Днес откривавме 8-ата сесия на 44ото Народно събрание. Тя няма как да не мине под знака на предстоящите местни избори, които ще се проведат в рамките на есенната ни сесия. В предизборна обстановка страстите се нажежават, а парламентарната трибуна често се използва от политическите партии за отправяне на техните предизборни послания\", каза още Цвета Караянчева. Председателят на парламента отчете, че всички са опоненти, но и колеги. \"И всички заедно представляваме българския народ. Нека покажем, че парламентът е отговорна институция и депутатите си вършат работата, както това правят българските граждани\", заяви още Цвета Караянчева. Тя отчете, че след два дни ще отбележим една от най-светлите и значими дати в нашата история - 6 септември и изрази убежедние и на това международни партньори е, че България е една от най-проспериращите страни. Откриването на новата сесия бе белязано от първото обръщение на държавния глава Румен Радев към народа от парламентарната трибуна след като положи клетва през 2017 г. \r\n  Президентът Румен Радев   посочи, че времето за промяна изтича, както изтичат навън младите и трудоспособни българи. Според него или апатията ще продължи да опразва България, или улицата ще помете статуквото. Румен Радев отчете и необходимостта премиерът да се явява поне веднъж в месеца в пленарна зала. „Няма да влизам в детайли за ситуацията в страната. Моята позиция е известна, но наред с обсъждането на редица показатели, не трябва да пропускаме и факта, че България продължава да губи своето най-ценно богатство - хората. Голяма част от българските граждани се отчуждават от собствената си държава. Чезнат основните фактори за ефективно управление, прозрачност, отчетност и отговорност\", изтъкна още президентът. Освен за машинното гласуване, президентът заговори и за конституционни законови промени, които да дадат възможност на българи по рождение да могат да се кандидатират на избори. \r\n Както традицията повелява  парламентарно представените сили излязоха с декларация за новия политически сезон. Разбира се декларациите бяха повлияни от президентското слово.  От ГЕРБ разкритикува държавния глава, че е начертал разделителни линии.  Председателят на парламентарната група на ГЕРБ д-р Даниела Дариткова  заяви: „Все пак президентството има още две години. Разчитам на политическия опит на г-жа Йотова, за да може да се намерят тези разумни решения, които да помогнат на този президент да остане в историята на президентската институция не като президентът, който е бил най-негативен, който е отправял най-много заплахи за обществения мир, като президента, който е девалвирал институцията вето, а като президент олицетворение на единственото на нация“. Според нея е необходимо и отстраняване на дефицитите на прозрачност в самата президентска институция. Дариткова отчете, че в новата сесия ще продължат да се изпълняват стриктно ангажиментите, които бяха поети към българите в началото на мандата. \r\n Лидерът на БСП Корнелия Нинова  призова за повече държава и запозна пленарната зала с предложенията на левицата през новия сезон. Нинова използва парламентарната трибуна и попита премиера Борисов кой колективен орган в държавата е решил, че влизането ни в Шенген не е приоритет. \"Имам въпроси към г-н Борисов, към вас. Кой колективен орган в държавата, парламент или Министерски съвет реши, че един от малкото приоритети, които сме се обединили всички години наред - влизането ни в Шенген, вече не е приоритет. Основателна ли е темата, която постави президента тук в институциите да се върнат решенията. Не еднолично един човек - вчера смени външнополитичесикя курс на България. Защо? Защото, ако влезем в Шенген, ще дойдат 150 бежанци от Гърция. Това е несериозно. В най-голямата криза на бежанския поток, всички ние искахме да влизаме в Шенген, сега, когато няма такова нещо, изведнъж решихме, че не искаме. Защо? Защото не ни пускат. А не ни пускат, защото направихме много грешки\", допълни Нинова и подчерта, че страната ни е създала опасност за европейската сигурност.   Корнелия Нинова обяви още, че БСП ще внесе конституционна жалба срещу практиката на премиера - с джипа, държавния бюджет в багажника да раздава пари за партийни цели. Тя призова дебатът за местна власт и местно самоуправление бъде съдържателен и в посока на промяна. \r\nОт  ДПС  прогнозираха важна битка за стратегии за бъдещето развитие на страната и подобряване на живота на всеки български гражданин. От  „Обединени патриоти“  изтъкнаха необходимостта от ревизия на постигнатото и неизпълненото на управлението. От  „Воля“  изтъкнаха, че може да се окажат трета политическа сила в парламента. \r\nНовия политически сезон и началото на работата на Народното събрание след ваканцията през август предизвика коментарите и на   премиера Бойко Борисов .  „Някои се напочиваха през август, докато ние работехме и сега да ги снимат, за да ги забележат. Сега да излязат да изговорят маса глупости“, каза Борисов. Министър-председателят посочи, че няма да си хаби енергията да им отговаря. „Да продължават“, посочи още той.  \r\nДеница КИТАНОВА", "date": "2019.09.04", "title": "Президентско слово и политически декларации белязаха началото на осмата сесия на 44-ото Народно събрание (ОБЗОР)"}
{"url": "http://www.focus-news.net/news/2019/09/04/2695571/iliyan-vasilev-shte-ima-protestna-valna-v-obshtestvoto-pokray-mestniya-vot-i-izbora-na-nov-glaven-prokuror.html", "text": "Ще има протестна вълна в обществото покрай местния вот и избора на нов главен прокурор. Това каза Илиян Василев, бивш посланик в Русия и член на Управителния съвет на Центъра за балкански и черноморски изследвания в предаването  „Това е България“  на  Радио „Фокус“ . Според него енергията в обществото е нещо положително, защото води до промени. „Голямата тема за главния прокурор ще се реши на улицата, защото тази част не е представена в парламента. Там няма опозиция на главния прокурор и всички гласуват „за“ и затова няма как да очакваме дебат“, уточни Василев. По думите му изборите за местна власт имат също голямо значение. „Те ще поставят началото на нови процеси. Този парламент е еднотипен“, допълни Василев. По думите му у нас има криза в модела на управление вече 30 години. „Парламентаризмът има съотношение между децибелите и ефективността. В пленарна зала винаги може да спретнат шоу, но след това ще се види, че тази енергия е като театър на абсурда, който не се превръща в закони“, уточни Василев. Според него дори речта на държавния глава Румен Радев в началото на политическия сезон е прозвучала еднотипно. „Големият проблем е, че в парламента всички говорят еднакво по критични теми и е добре президентът да говори по друг начин. Той казва очевидни истини и с тях всички привидно се съгласяват. Президентът изтъква проблеми, но отново звучи пожелателно, дори по острите теми за сигурността и престъпността. Мина времето за подобни изказвания. Той трябва да назовава директно нещата, въпреки, че ще му коства съответната реакция и ще кажат, че и в неговото обкръжение също не е добре“, добави Василев.", "date": "2019.09.04", "title": "Илиян Василев: Ще има протестна вълна в обществото покрай местния вот и избора на нов главен прокурор"}
{"url": "http://www.focus-news.net/news/2019/09/04/2695578/obshtina-kazanlak-i-unitsef-shte-rabotyat-po-programata-rabotilnitsa-za-roditeli-da-porasnem-zaedno.html", "text": "Община Казанлък ще си сътрудничи с УНИЦЕФ – България за изпълнение на програмата „Работилница за родители – да пораснем заедно”, каза за  Радио „Фокус”  Мария Гинева, изпълнителен директор на Сдружение „Бъдеще за децата”. Тя поясни, че програмата ще се реализира в рамките на услугите, които предоставя Центърът за обществена подкрепа, чийто доставчик е сдружение „Бъдеще за децата“.  \r\nИнициативата е в подкрепа на родителите на деца от 0 до 4 години. Целта и е да ги подкрепи да придобият знания и умения, които да са им полезни в грижата за техните деца, в насърчаване на тяхното развитие, както и да разшири познанията им за специафиките на детското развитие и психологически потребности в този възрастов период.  \r\n„Програмата предоставя едно пространство, в което родителите се събират и в присъствието на  психолози, социални работници и педагози обсъждат нуждите на своите деца и това, как те биха могли да подпомогнат тяхното възпитание, да им осигурят най-благоприятни условия за живот и развитие”, поясни още Мария Гинева.  \r\nСпециалистите от Центъра за обществена подкрепа, които ще водят работилниците са преминали специализирано обучение организирано от УНИЦЕФ – България. Посещението на работилницата за родители ще бъде напълно безплатно. Началото на работата по програмата ще бъде поставено от месец октомври 2019 г. \r\nГинева подчерта, че програмата е разработена от УНИЦЕФ и се прилага в редица държави. Представлява 14 тематично свързани сесии, в които чрез методите на груповата работа, дискусиите, интерактивните упражнения, родителите разглеждат теми като: „Нашите деца и как да ги обичаме”, „Слушането – важно умение за родителството”, „Как детето учи за света около себе си” и др. В нея се използват различни форми на работа – кратки лекции, упражнения, казуси, но най-вече се обсъждат определени теми, обменя се опит, споделя се информация, знания и умения.  \r\nСлавяна ГАЙДАРОВА", "date": "2019.09.04", "title": "Община Казанлък и УНИЦЕФ ще работят по програмата „Работилница за родители – да пораснем заедно”"}
{"url": "http://www.focus-news.net/news/2019/09/04/2695575/sofiya-vavezhda-se-vremenna-organizatsiya-na-dvizhenieto-za-provezhdane-na-tseremoniya-po-otkrivane-na-modernizirana-uchebna-baza-na-nsa-na-9-septemvri.html", "text": "Въвежда се временна организация на движението за провеждане на церемония по откриване на модернизирана учебна база на Националната спортна академия (НСА) в София. Това съобщиха от пресцентъра на  Столична община .  \r\nОт 08.00 до 13.00 часа на 9 септември се забраняват влизането, престоят и паркирането на пътни превозни средства, с изключение на автомобилите на участниците в мероприятието по ул. „Гургулят“ между ул. „Г. С. Раковски“ и ул. „6-ти септември“.", "date": "2019.09.04", "title": "София: Въвежда се временна организация на движението за провеждане на церемония по откриване на модернизирана учебна база на НСА на 9 септември"}
{"url": "http://www.focus-news.net/news/2019/09/04/2695568/apostol-apostolov-kmet-na-simitli-predsedatelyat-na-bsp-korneliya-ninova-e-totalitaren-lider-v-demokratichno-vreme.html", "text": "Председателят на БСП Корнелия Нинова е тоталитарен лидер в демократично време. Това каза за предаването  „Това е България“  на   Радио „Фокус“  кметът на Симитли Апостол Апостолов по повод оттеглянето на подкрепата на БСП към Коалицията „Бъдеще за община Симитли“, която е основана през 2000г. Той обясни, че никога не се е интересувал от партийните централи, а само от местната общественост. Според него твърденията на Корнелия Нинова, че той се е кандидатирал от различни партии са лъжа. “Тя ме обвинява в някакво задкулисие, след като ме обвинява в задкулисие, явно едва ли знае какво значи задкулисие. В някакъв контролируем вот и някакви подобни неща, които са пълна нелепица, пълна безсмислица. Едва ли има по-демократична община от Община Симитли, където хората спокойно могат да изповядат това, което мислят, спокойно могат да гласуват за този, за когото те самите преценят и те самите искат. А самият факт, че аз съм избиран вече четири мандата с огромно мнозинство, в миналия мандат срещу мен нямаше друг кандидат, само по себе си говори как се работи в нашата община“, допълни кметът. \r\nАпостол Апостолов каза още, че бъдещето на Община Симитли е най-важната кауза, по която се работи, и изрази увереност в подкрепата на местните граждани.  \r\n \r\nЦоня СЪБЧЕВА", "date": "2019.09.04", "title": "Апостол Апостолов, кмет на Симитли: Председателят на БСП Корнелия Нинова е тоталитарен лидер в демократично време"}
{"url": "http://www.focus-news.net/news/2019/09/04/2695570/mateo-salvini-tova-e-pravitelstvo-na-uzhasite-zavisimi-ot-postovete-hora-obedineni-samo-ot-omrazata-si-kam-ligata.html", "text": "Лидерът на бившата управляваща италианска партия „Лига“ Матео Салвини разкритикува новото правителство на страната, чийто състав бе публикуван в сряда от неговия премиер Джузепе Конте. В своя „Туитър“ десният политик го нарече „кабинет на ужасите“, предава  ТАСС . \r\n„Това е правителство на ужасите, зависими от постовете хора, които са обединени само от омразата си към „Лигата“. Те отново ще отворят вратите и границите. Но аз ще съм още по-решителен и ще се готвим отново да вземем в ръцете си тази страна“, написа Салвини. \r\nДруга опозиционна партия – „Италиански Братя“ – вече обяви първият протест, който ще се проведе в четвъртък по време на заклеването на новите министри. \r\nКакто отбелязва руската агенция, Салвини сам предизвика правителствената криза, когато на 8 август излезе от управляващата коалиция (на „Лигата“ и „Движението 5 Звезди“) и призова за провеждането на предсрочни избори. Но бившите партньори на „Лигата“ от „Движението“ успяха да се споразумеят със старите си опоненти от Демократическата партия (ДП) за създаването на алтернативно мнозинство. На неговата основа назначеният за премиер Джузепе Конте, който оглавяваше и предишния кабинет, формира ново правителство. \r\n \r\nПревод и редакция:", "date": "2019.09.04", "title": "Матео Салвини: Това е правителство на ужасите, зависими от постовете хора, обединени само от омразата си към „Лигата“"}
{"url": "http://www.focus-news.net/news/2019/09/04/2695583/iliyan-vasilev-izlozhbata-na-ruskoto-posolstvo-nyama-obshto-s-nachaloto-na-noviya-politicheski-sezon.html", "text": "Изложбата \"75 години от освобождението на Източна Европа от нацизма\" е организирана от руското историческо общество и представянето й у нас няма общо с началото на новия политически сезон. Това каза Илиян Василев, бивш посланик в Русия и член на Управителния съвет на Центъра за балкански и черноморски изследвания в предаването  „Това е България“  на  Радио „Фокус“ . Той уточни, че изложбата е представена в повечето страни от Източна Европа. „Шеф на руското историческо общество е Сергей Наришкин – директорът на Службата за външно разузнаване. С него на 5 юли се видя Румен Петков от АБВ и една от темите беше тази изложба. В нея се говори за руската версия за причините за Втората световна война и нападението на Съветския съюз на Полша, което е слаба тема в руската политика“, обясни още Василев. По думите му в Русия е планирано изложбата да съвпадне с началото на отбелязването на 60-годишнината от Втората световна война, а у нас по предложение на руското посолство е представена пред 9-ти септември.", "date": "2019.09.04", "title": "Илиян Василев: Изложбата на руското посолство няма общо с началото на новия политически сезон"}
{"url": "http://www.focus-news.net/news/2019/09/04/2695579/sofiya-vavezhda-se-vremenna-organizatsiya-na-na-dvizhenieto-za-izvarshvane-na-miene-s-avtotsisterna-na-pl-narodno-sabranie.html", "text": "От 21.00 часа на 5 септември до 04.00 часа на 6 септември се забранява престоят и паркирането на пътни превозни средства на пл. „Народно събрание“. Това съобщиха от пресцентъра на  Столична община .  \r\nОт 23.00 часа на 5 септември до 04.00 часа на 6 септември се забранява влизането на пътни превозни средства, с изключение на колите на Обществения транспорт по бул. „Цар Освободител“ между бул. „Васил Левски“ и ул. „Г.С.Раковски“.", "date": "2019.09.04", "title": "София: Въвежда се временна организация на на движението за извършване на миене с автоцистерна на пл. „Народно събрание“"}
{"url": "http://www.focus-news.net/news/2019/09/04/2695580/pozhari-goryaha-v-buhovo-i-kray-selo-yagoda-obzor.html", "text": "Пожар обхвана около 450 кв.м. в жилищна сграда в Бухово. Всички хора от жилищната сграда са евакуирани, няма пострадали. Сигналът е получен малко преди 14.00 часа на дежурния телефон в оперативния център на Столичната пожарна. Незабавно към мястото на инцидента са изпратени пет пожарни, един аварийно-спасителен и един медицински екипи. Огънят е обхванал покрива на кооперацията. В резултат на бързата и професионална реакция на пожарникарите огънят е ограничен, няма опасност и за съседни сгради. \r\nПожар горя също в борова гора край село Ягода. Към настоящия момент пожарът е локализиран. На мястото има четири пожарни екипа и още 13 човека личен състав. Огънят е засегнал площ около 40 декара: треви, храсти. Причините за пожара още не са известни. \r\nДиректорът на ГД \"Пожарна безопасност и защита на населението\" главен комисар Николай Николов обясни, че 447 са спасените човешки животи при пожари от началото на годината до момента. \"От началото на тази година до момента са възникнали 27 813 пожара, нашите служби са реагирали на 10 000 аварийно-спасителни операции, пострадали са 194 човека, загинали са 89. Спасени човешки живота са 447. В общия брой на пожари се открояват тези в сметища с площ над 1 дка. Увеличението за 2019 г. спрямо 2019 г. е повече от 25 %\", каза гл. комисар Николов.  \r\nТой отдаде това на високите температури и ниската влажност. \"Специално за 2019 г. месец август общият брой на пожарите е 4569. Брой спасителни операции 1800, загинали са 7 човека, 36 са пострадали, спасени са 50 граждани. Трябва да отбележим, че за 2019 г. при възникналите 381 горски пожари са унищожени повече от 24 хил. дка гори. За сравнение миналата година броя на пожарите е 231\", каза още главен комисар Николов. \"Нашето министерство изразходва много финансови средства и усилия, за да ги погаси. Засегнатите масиви само за месец август са около 40 000 при 9000 за миналата година4, обясни той.", "date": "2019.09.04", "title": "Пожари горяха в Бухово и край село Ягода (ОБЗОР)"}
{"url": "http://www.focus-news.net/news/2019/09/04/2695582/sofiya-promenya-se-vremennata-organizatsiya-na-dvizhenie-za-remont-na-ul-kamenodelska.html", "text": "Променя се временната организация на движение за ремонт на ул. „Каменоделска“ в София. Това съобщиха от пресцентъра на  Столична община . \r\nОт 5 септември до 6 септември 2019 г. се забранява влизането на пътни превозни средства (ППС), както следва:  \r\n- по западното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението ще се извършва двупосочно в източното пътно платно на улицата в същия участък;  \r\n- по западното пътно платно на ул. „Каменоделска” между ул. „Малашевска” и ул. „Константин Стоилов”, като движението ще се извършва двупосочно в източното пътно платно и релсовия път на улицата в същия участък;  \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”;  \r\n- по западното пътно платно на ул. „Каменоделска” между ул. „Козлодуй” и ул. „Индустриална” (под жп надлеза), като движението ще се извършва двупосочно в източното пътно платно на улицата в същия участък.  \r\nОт 00.00 до 24.00 часа на 7 септември 2019 г. се забранява влизането на пътни превозни средства, както следва:  \r\n- по източното пътно платно на ул. „Каменоделска” при кръстовището с ул. „Малашевска”, като движението ще се извършва двупосочно в западното пътно платно на улицата в същия участък и се затваря изхода от ул. „Малашевска“ към ул. „Каменоделска“;  \r\n- по западното пътно платно на ул. „Каменоделска” между ул. „Малашевска” и ул. „Константин Стоилов”, като движението ще се извършва двупосочно в източното пътно платно и релсовия път на улицата в същия участък;  \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”;  \r\n- по западното пътно платно на ул. „Каменоделска” между ул. „Козлодуй” и ул. „Индустриална” (под жп надлеза), като движението ще се извършва двупосочно в източното пътно платно на улицата в същия участък.  \r\nОт 8 септември до 12 септември 2019 г. се забранява влизането на пътни превозни средства, както следва:  \r\n- по източното пътно платно на ул. „Каменоделска” между ул. „Малашевска” и ул. „Грънчарска”, като движението ще се извършва двупосочно в западното пътно платно и релсовия път на улицата в същия участък;  \r\n- по ул. „Каменоделска“ между ул. „Грънчарска“ и ул. „Индустриална“;  \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”;  \r\n- по източното пътно платно на ул. „Каменоделска” между ул. „Козлодуй” и ул. „Индустриална” (под жп надлеза), като движението ще се извършва двупосочно в западното пътно платно на улицата в същия участък.  \r\nЗа периода от 5 септември до 12 септември 2019 г. се удължава действащата временна организация на движение по трамвайни линии №№ 3, 4 и 18, както следва:  \r\n- трамвайна линия № 3 – в посока кв. „Орландовци“ от бул. „Христо Ботев“ по ул. „Струга“, по бул. „Княгиня Мария Луиза“ до пл. „Централна гара“, по бул. „Христо Ботев“ и по маршрута си до гара „Захарна фабрика“;  \r\n- трамвайна линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, под надлез „Надежда“, кв. „Триъгълника“ до метростанция „Хан Кубрат“ – двупосочно;  \r\n- трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.  \r\nОт  5 септември до 7 септември 2019 г. временната автобусна линия № 4-ТМ ще  движи по маршрут: от пл. „Централна гара“ по бул. „Княгиня Мария Луиза“, наляво по ул. „Козлодуй“, наляво по ул. „Каменоделска“ до автостанция „Орландовци“, двупосочно.  \r\nОт 00.00 часа на 5 септември до 24.00 часа на 6 септември 2019 г. се променят спирките за автобусни линии № 4-ТМ, 20 и 21/22, както следва:  \r\nзакриват се спирки:  \r\n- с код 6281 „Католически гробищен парк“ на ул. „Каменоделска“ на 20 метра след входа на Централен гробищен парк в посока център;  \r\n- с код 2332 „Централен гробищен парк“ на ул. „Каменоделска“ преди ул. „Малашевска“ в посока център;  \r\n- остава закрита спирка с код 2311 „Хладилен завод“ на ул. „Каменоделска“ в посока център.  \r\nРазкрива се спирка с код 2333 „Централен гробищен парк“ на ул. „Каменоделска“ след ул. „Малашевска“ в посока автостанция „Орландовци“. \r\nАвтобусите от продължават да спират на спирка с код 2309/2310 „Хладилен завод“ преди ул. „Грънчарска“ в посока автостанция „Орландовци“. \r\nОт 00.00 часа на 5 септември до 24.00 часа на 7 септември 2019 г. се променят маршрутите на автобусни линии №№ 79 и 309 (в посока кв. „Христо Ботев“ и ж. к. „Люлин“), както следва: по маршрутите до кръстовище бул. „История славянобългарска“ – ул. „Заводска“ – ул. „Грънчарска“, направо по ул. „Грънчарска“, по ул. „Каменоделска“, под жп надлеза на ул. „Козлодуй“, по ул. „Константин Стоилов“ и по маршрутите си, двупосочно.  \r\nАвтобусите ще спират на временна спирка с код 6465 „Централен гробищен парк“ на ул. „Грънчарска“ на 30 метра след ул. „Заводска“ в посока пл. „Сточна гара“.  \r\nОт 00.00 до 24.00 часа на 7 септември 2019 г. се променят спирките за автобусни линии № 4-ТМ, 20 и 21/22:  \r\nАвтобусите ще спират на спирки:  \r\n-\tдвупосочна с кодове 2332 и 2333 „Централен гробищен парк“ на ул. „Каменоделска“ на кръстовището с ул. „Малашевска“;  \r\n-\tна спирка с код 2309/2310 „Хладилен завод“ преди ул. „Грънчарска“ в посока автостанция „Орландовци“; \r\n- с код 6281 „Католически гробищен парк“ на ул. „Каменоделска“ на 20 метра след входа на Централен гробищен парк в посока център.  \r\nОстава закрита спирка с код 2311 „Хладилен завод“ на ул. „Каменоделска“ в посока център.  \r\nОт 00.00 часа на 8 септември до 24.00 часа на 12 септември 2019 г. маршрутите на автобусни линии № 4-ТМ, 20 и 21/22 са променят както следва:  \r\n- автобусна линия № 4-ТМ (в посока автостанция Орландовци): от Централна гара по маршрута до кръстовище  ул. „Козлодуй“/ул. „Родопи“, под жп подлеза на ул. „Козлодуй“, наляво по ул. „Индустриална“, по ул. „Заводска“, по бул. „История славянобългарска“, ул. „Грънчарска“ и по ул. „Каменоделска“ по маршрута до автостанция Орландовци двупосочно; \r\n- автобусни линии № 20 и 21/22 в посока съответно с. Локорско и селата Подгумер и Войняговци): от площад „Лъвов мост“ и Централна гара по маршрутите до кръстовище ул. „Константин Стоилов“/ул. „Козлодуй“, надясно под жп подлеза на ул. „Козлодуй“, по ул. „Индустриална“, по ул. „Заводска“, надясно по бул. „История славянобългарска“, ул. „Грънчарска“ и по ул. „Каменоделска“ по маршрутите двупосочно. \r\nАвтобусите да спират на спирки:  \r\n- с код 1944 „Централен гробищен парк“ на ул. „Заводска“ за автобусни линии № 79 и 309;  \r\n- с код 2332 „Хладилен завод“ на ул. „Индустриална“ за автобусни линии № 79 и 309;  \r\n- с код 6473 „Хладилен завод“ временна за автобусни линии № 79 и 309;  \r\n- с код 6465 „Централен гробищен парк“ на ул. „Грънчарска“ на 30.00 метра след ул. „Заводска“ в посока ул. „Каменоделска“; \r\nМаршрутите на автобусни линии № 79 и 309 се променят както следва (в посока Стинд 2 и бул. „Илиянци – подлеза“): след жп подлеза на ул. „Козлодуй“ по ул. „Индустриална“, надясно по ул. „Заводска“ и по бул. „История славянобългарска“ по маршрутите двупосочно.  \r\nАвтобусите да спират на спирки:  \r\n- с код 6473 „Хладилен завод“ на ул. „Индустриална“;  \r\n- с код 6474 „Централен гробищен парк“ на ул. „История славянобългарска“ след кръстовището с ул. „Заводска“ в посока надлез „Надежда“.", "date": "2019.09.04", "title": "София: Променя се временната организация на движение за ремонт на ул. „Каменоделска“"}
{"url": "http://www.focus-news.net/news/2019/09/04/2695577/sofiya-vavezhda-se-vremenna-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul-na-6-septemvri.html", "text": "Въвежда се временна организация на движението за тържествена смяна на почетния гвардейски караул в София на 6 септември 2019 г. Това съобщиха от пресцентъра на  Столична община .  \r\nОт 11.30 до 12.30 часа на 6 септември 2019 г. се забранява влизането на пътни превозни средства по ул. „Леге” в участъка между бул. „Цар Освободител” и ул. „Съборна”.", "date": "2019.09.04", "title": "София: Въвежда се временна организация на движението за тържествена смяна на почетния гвардейски караул на 6 септември"}
{"url": "http://www.focus-news.net/news/2019/09/04/2695584/iliyan-vasilev-neobhodima-e-alternativa-za-sofiya-no-shte-lipsva-debat-predi-mestniya-vot.html", "text": "Необходима е алтернатива за управлението на София, защото за 10 години се натрупаха сериозни проблеми. Това каза Илиян Василев, бивш посланик в Русия и член на Управителния съвет на Центъра за балкански и черноморски изследвания в предаването  „Това е България“  на  Радио „Фокус“ . Според него въпреки необходимостта от промяна, не се очаква сериозен дебат преди местния вот. „Йорданка Фандъкова е симпатична, но не е достатъчна тази миловидност. Натрупаха се проблеми. Мая Манолова е издигната от инициативен комитет, но той не впечатлява. Важно е, как тя ще си развие кампанията“, обясни още Василев. По думите му издигнатият от „Демократична България“ за кандидат-кмет архитект Борислав Игнатов ще остане встрани от сериозните дебати. „Централните медии ще затворят дебата между Манолова и Фандъкова и ще гледаме театър на абсурда, но истинските проблеми няма да се изяснят. Фандъкова не разбира какъв е проблемът с ремонтите в София. Там корупцията изсмуква огромна част от парите, които не достигат до изпълнителя. Тя реши да излезе с нов екип, но пак прозират стари образи. Недостатъци има и при Мая Манолова. Тя има добра енергия, защото идва от омбудсман, но хората са изморени“, каза още Василев. Той допълни, че обществото е разочаровано от фигурите в политическия живот, които се въртят в последните 15 години.", "date": "2019.09.04", "title": "Илиян Василев: Необходима е алтернатива за София, но ще липсва дебат преди местния вот"}
{"url": "http://www.focus-news.net/news/2019/09/04/2695589/api-vazstanoveno-e-dvizhenieto-po-pat-II-49-manastirsko-razgrad-sled-otklonenieto-za-s-ostrovche-i-s-gradina.html", "text": "Възстановено е движението по път ІІ-49 Манастирско - Разград след отклонението за с. Островче и с. Градина. Това съобщиха от пресцентъра на  Агенция \"Пътна инфраструктура\" .", "date": "2019.09.04", "title": "АПИ: Възстановено е движението по път ІІ-49 Манастирско - Разград след отклонението за с. Островче и с. Градина"}
{"url": "http://www.focus-news.net/news/2019/09/04/2695585/maya-manolova-e-gotova-da-se-bori-sreshtu-alchnostta-i-koruptsiyata-ako-stane-kmet-na-sofiya-obzor.html", "text": "Инициативен граждански комитет издигна кандидатурата на Мая Манолова за кмет на София. На събитието Манолова посочи, че е подала оставка като омбудсман, защото на тази позиция възможностите ѝ да промени нещата, с които не е съгласна, са били ограничени. По думите ѝ се е кандидатирала за кмет на София, защото има сили и не я е страх. „Когато ме избраха за омбудсман, обещах да не стоя в офиса, а да спечеля битката срещу несправедливостта. За мен тази работа е кауза. За тези 4 години с моя екип работехме здраво и не отстъпихме пред нищо. Колкото повече работехме, толкова повече се увеличаваше доверието към нас\", заяви тя. Тя добави, че в момента София няма кмет, а изпълнителен директор, чиято работа е да изпълнява решенията на един солиден приятелски кръг. Манолова посочи, че София е моделът за властта в държавата и има формална власт в града, а нещата ги решава друг. „Затова смятам да разрушим тази стена на властта тухла по тухла. И ще започнем от столицата. Повече от една година каузите ни боксуват, а институцията е наказана заради високото доверие на гражданите и заради зависимостите на властта от финансови интереси”, допълни Манолова. Тя отбеляза, че не може да бъде посредник между две страни, от които отсъства властта. По думите ѝ вотът е най-силното оръжие на демокрацията и затова тя отправи апел към всички граждани да гласуват. Според нея вотът е това, което паникьосва управляващите. „Нека да гласуваме и заедно да променим нещата в столицата и в България“, призова Манолова. По думите ѝ през годините на управление, властта е издигнала висока защитна стена на равнодушие, зад която строго пазят партийни и приятелски бизнес интереси. „В София ГЕРБ са установили модел, според който „управляващите услужливо защитават всеки друг и интерес, но не и този на гражданите“, коментира още тя. По думите ѝ София е мръсна, непочистена и презастроена. Според нея София е ограбвана, несигурна и обвита от пипалата на корупцията. Тя добави, че вина имат всички партийни централи, които участват в разграбването на града със своето мълчание. „Основната вина я носи партия ГЕРБ, която управлява в схеми столицата вече 14 години”, заяви Манолова. По думите ѝ съвсем скоро се очаква да представи своята програма за управление на София. „Представям си София светла, почтена, абсолютно прозрачна, в която гражданите ще имат цялата информация. Общината ще бъде изцяло електронна. Ще се управлява от едно гише и гражданите ще го „носят“ в джоба си. Столичани ще участват в управлението – чрез обществени съвети. Чрез истински, а не формални обществени обсъждания. Чрез електронни референдуми по всяка важна тема. Представям си София зелена, но зелена не само в ПР акции, а зелен град“, обясни Манолова. Тя посочи, че проблемите са безкрайно много, но всички те имат решение. „За да се разплете възгледът на проблемите, трябва да го отсечем“, каза тя. \r\nКато председател на комитета, който издига кандидатурата на Манолова за кмет на столицата, бе представен Никола Вапцаров, който бе сред активните участници в протестите срещу презастрояването в кв. „Лозенец“ и срещу издигането на небостъргача там. Към момента в ИК фигурират над 65 души, като съставът на Комитета е отворен и се разширява. Сред имената са адвокат Десислава Филипова, занимавала се с дела на граждани срещу банки, медицинската сестра Мая Илиева, Павел Миланов от сдружението на етажната собственост, Йордан Ибришимов от „Бетономорие” и „Кемпер-обществото”, адвокат Златина Хаджипанайотова, майка на три деца, която се пребори за пенсии за всички деца сираци у нас, музикантите Криско, Анелия, Кристина Димитрова, Мариана Попова, Вера Иванова от „Системата ни убива” и редица други активни граждани, професионалисти и експерти. \r\n \r\nЗорница КОСТАДИНОВА", "date": "2019.09.04", "title": "Мая Манолова е готова да се бори срещу алчността и корупцията, ако стане кмет на София (ОБЗОР)"}
{"url": "http://www.focus-news.net/news/2019/09/04/2695587/sofiya-vazstanovyavat-se-postoyannite-marshruti-na-avtobusni-linii-11-i-60-na-9-septemvri.html", "text": "Възстановяват се постоянните маршрути на автобусни линии №11 и №60 в София. Това съобщиха от пресцентъра на  Столична община .  \r\nОт 04.30 часа на 9 септември 2019 г. се възстановяват постоянните маршрути на автобусни линии №11 и №60 както следва (в посока съответно автостанция „Гео Милев“ и Централна гара): от ж. к. Овча купел 2 по маршрутите до кръстовище бул. „Президент Линкълн“/ул. „Зеленика“, по бул. „Президент Линкълн“, наляво по бул. „Овча купел“ и по маршрутите двупосочно.  \r\nЗа автобусни линии №11 и №60 се възстановяват двупосочните спирки:  \r\n- с кодове 2029 и 2030 „Ул. Лиляче” на бул. „Президент Линкълн” в района на кръстовището с ул. „Лиляче”;  \r\n- с кодове 0351 и 0352 „Бул. Овча купел” на бул. „Президент Линкълн” преди кръстовището с бул. „Овча купел”", "date": "2019.09.04", "title": "София: Възстановяват се постоянните маршрути на автобусни линии №11 и №60 на 9 септември"}
{"url": "http://www.focus-news.net/news/2019/09/04/2695586/veliko-tarnovo-vremenno-dvizhenieto-po-pat-iii-504-obedinenie-stefan-stambolovo-ot-km-16-do-21-e-ogranicheno-poradi-avariral-kamion.html", "text": "Временно движението по път III-504 Обединение - Стефан Стамболово от км 16 до 21 е ограничено поради аварирал камион. Това съобщиха от пресцентъра на  Агенция \"Пътна инфраструктура\" . Въведен е обходен маршрут: Стефан Стамболово - Полски Сеновец - I-5 - Полски Тръмбеш - Иванча и обратно. Шофьорите е необходимо да карат с повишено внимание и според указаните пътни знаци.", "date": "2019.09.04", "title": "Велико Търново: Временно движението по път III-504 Обединение - Стефан Стамболово от км 16 до 21 е ограничено поради аварирал камион"}
{"url": "http://www.focus-news.net/news/2019/09/04/2695591/inzh-vasiliy-marinkovski-yugozapadno-darzhavno-predpriyatie-tsenite-na-darvata-za-ogrev-prez-tazi-godina-ostavat-nepromeneni.html", "text": "Цените на дървата за огрев, предоставяни от Югозападното държавно предприятие през тази година, остават непроменени. Това каза за  Радио „Фокус“ – Пирин  инж. Василий Маринковски, началник-отдел в предприятието. „Разликата е в стотинки при иглолистните, до 1.00, 1.50 лв. - при широколистните. Тази разлика касае единствено разликата в районите, от които се добиват дървата“, уточни инж. Маринковски.  \r\nТой добави, че към момента предприятието е предоставило на жителите на населените места повече от 70 000 куб. м. дървесина, което означава, че вече 9 300 домакинства са снабдени с дърва. „За същия период на миналата година количеството е било близо 35 000 куб. м, а броят на снабдените домакинства е бил 5 000. Тоест, сега предоставените дърва са два пъти повече, сравнено със същия период на миналата година“, отбеляза инж. Маринковски. \r\nЛивия НИНОВА", "date": "2019.09.04", "title": "Инж. Василий Маринковски, Югозападно държавно предприятие: Цените на дървата за огрев през тази година остават непроменени"}
{"url": "http://www.focus-news.net/news/2019/09/04/2695607/veliko-tarnovo-vazstanoveno-e-dvizhenieto-po-pat-iii-504-obedinenie-stefan-stambolovo-ot-km-16-do-km-21.html", "text": "Възстановено е движението по път III-504 Обединение – Стефан Стамболово от км 16 до км 21. Това съобщиха от пресцентъра на  Агенция \"Пътна инфраструктура\" .", "date": "2019.09.04", "title": "Велико Търново: Възстановено е движението по път III-504 Обединение – Стефан Стамболово от км 16 до км 21"}
{"url": "http://www.focus-news.net/news/2019/09/04/2695609/varna-motorniyat-feribot-beloslav-nyama-da-izvarshva-kursove-za-deset-dni-ot-10-septemvri-zaradi-remont.html", "text": "Моторният ферибот „Белослав“ няма да извършва курсове за десет дни от 10 септември заради ремонт. Това съобщи за  Радио „Фокус“ – Варна  кметът на Белослав инж. Деян Иванов. По думите му за времето от 10 до 20 септември връзката за пътуващите между двата бряга на Белославското езеро ще се осъществява от моторния кораб „Бела“. Кметът допълни, че съвсем скоро графикът на ферибота предстои да бъде променен след ремонта. Той ще извършва курсове и през тъмната част от денонощието от 00.00 часа вечерта до 03.00 часа сутринта. Предстои предложението да бъде гласувано от Общинския съвет. Идеята е през летния период фериботът да се движи на 30 минути през този часови диапазон, а през зимата – на един час. Според кмета инж. Иванов, с предстоящия ремонт ще се направят промени, които да не нарушат работата на агрегатите във ферибота и да се осъществи 24-часова връзка. Новото работно време вероятно ще започне да се изпълнява още след края на ремонта. Направени са разчети, промяната в графика няма да се отрази на бюджета на ферибота. Допълнителното количество гориво, което ще е необходимо за допълнителните курсове е минимално, уточни той. \r\nДиана СТОЕВА", "date": "2019.09.04", "title": "Варна: Моторният ферибот „Белослав“ няма да извършва курсове за десет дни от 10 септември заради ремонт"}
{"url": "http://www.focus-news.net/news/2019/09/04/2695608/erdogan-turtsiya-ne-iska-yadreno-orazhie.html", "text": "Турция не се стреми към придобиване на ядрено оръжие, заяви президентът на страната Реджеп Таийп Ердоган на Икономическия форум Централен Анадол в град Сивас, предава  „Анадолската агенция“ . \r\n„Някои имат ракети с ядрени глави, но нека аз нямам, не приемам това!“ – заяви турският лидер. \r\nДържавният глава коментира и ситуацията във финансовия сектор на страната. Според него в момента има намаление на лихвите и инфлацията. Президентът Ердоган изрази увереност, че тази тенденция ще продължи и в бъдеще. \r\nЕрдоган подчерта, че Турция е финансово успешна страна. \"Този успех ни прави още по-силни от икономическа гледна точка\", каза турският президент и добави, че целта на Анкара за 2020 година е да доведе икономическият растеж до 5%. \r\n \r\nПревод и редакция:", "date": "2019.09.04", "title": "Ердоган: Турция не иска ядрено оръжие"}
{"url": "http://www.focus-news.net/news/2019/09/04/2695610/pazardzhik-zapochna-montiraneto-na-multimedien-ekran-se-nov-tsentara-na-velingrad.html", "text": "Започна монтирането на мултимедиен LED екран на площад „Николай Гяуров” във Велинград, съобщиха от  Общината . Екранът е с размери 3.50 на 2.40 метра. На него ще бъде излъчвана информация за предстоящи събития, рекламни филми, заснети концерти и други мероприятия, организирани от Община Велинград, както и други сведения в полза на жителите и гостите на града.", "date": "2019.09.04", "title": "Пазарджик: Започна монтирането на мултимедиен екран се нов центъра на Велинград"}
{"url": "http://www.focus-news.net/news/2019/09/04/2695611/valentin-gochev-restorantyor-v-pomorie-letniyat-sezon-premina-uspeshno.html", "text": "В края на летния сезон мога да заявя, че той премина успешно. Това каза за  Радио „Фокус“ – Бургас  Валентин Гочев, зам.-управител на ресторантите в туристически комплекс в Поморие. „Вече навлязохме във финална фаза на нашия летен сезон. Туристите намаляха осезаемо, но запазват сравнително висок брой в нашия комплекс. Някои от обектите ни вече затвориха, но има и такива, които все още работят и продължават да предоставят необходимите услуги, както по изхранването, така и по развлечението на нашите гости“, добави Гочев. Той заяви, че не може да се оплаче от късни записвания в последния момент за настоящия сезон. Валентин Гочев посочи също, че в момента са пуснати оферти с намаления между 10 и 20%. \r\n„Въпреки, че туристите тази година бяха с 10-20% по-малко в сравнение с миналия летен сезон, смятам, че сезонът премина успешно. Смея да твърдя, че успяхме да доставим достатъчно добри услуги на нашите гости, както и успяхме да оправдаем очакванията от престоя им в нашия комплекс. Не сме имали големи оплаквания или рекламации от тяхна страна. Даже напротив, получихме похвали и добри отзиви, с които те ни насърчават да продължаваме да се занимаваме с този вид дейност. В момента преобладават туристи предимно от Германия, Полша, България и Великобритания, както и по-малък брой гости от различни държави от Централна Европа. \r\nМария КУРТЕВА", "date": "2019.09.04", "title": "Валентин Гочев, ресторантьор в Поморие: Летният сезон премина успешно"}
{"url": "http://www.focus-news.net/news/2019/09/04/2695581/afp-v-es-sa-skeptichni-che-mozhe-da-bade-postignata-nova-sdelka-za-brekzit-predi-31-oktomvri.html", "text": "Неназован високопоставен източник на AFP от европейските институции охлади надеждите на британския премиер Борис Джонсън да договори ново споразумение за излизане на Обединеното кралство от Европейския съюз на срещата на върха на блока следващия месец преди последния срок за излизането на Великобритания на 31 октомври, предава  AFP . \r\n„Идеята, че в разстояние на няколко дни може да бъде направено предложение, да се преговаря и да се одобри от срещата на върха и да се ратифицира от Европейкския и британския парламенти до края на октомври, изглежда, меко казано, като героично предположение“, заяви събеседникът на френската агенция. \r\n \r\nПревод и редакция:", "date": "2019.09.04", "title": "AFP: В ЕС са скептични, че може да бъде постигната нова сделка за Брекзит преди 31 октомври"}
{"url": "http://www.focus-news.net/news/2019/09/04/2695588/tass-britanskite-deputati-glasuvaha-za-preminavane-kam-vtoro-chetene-na-zakona-za-otlagane-na-brekzit.html", "text": "Камарата на общините на Великобритания гласува за преминаване към второ четене на законопроекта, който ще обвърже правителството да отсрочи излизането на страната от ЕС с три месеца до 31 януари. Опозицията спечели с мнозинство от 29 гласа, предава  ТАСС . \r\nЗа пристъпване към дебатите и внасяне на поправки в Закона за нова отсрочка на излизането от ЕС на 31 октомври се обявиха 329 народни представители срещу 300 „против“. \r\nГласуването на второто четене на проектозакона трябва да се състои по-късно в сряда. Ако бъде приет, документът ще трябва да бъде разгледан и от Камарата на лордовете. \r\n \r\nПревод и редакция:", "date": "2019.09.04", "title": "ТАСС: Британските депутати гласуваха за преминаване към второ четене на закона за отлагане на Брекзит"}
{"url": "http://www.focus-news.net/news/2019/09/04/2695590/vzglyad-v-rusiya-i-balgariya-sa-vazmuteni-ot-provokatsiyata-na-sofiya-za-shtikovete-na-savetskata-armiya.html", "text": "„Министерството на външните работи на България обяви освобождението на европейските страни от Съветския съюз по време на войната с Германия за „съмнителна историческа теза“. Съвсем наскоро българският премиер Борисов благодари на Русия за това, че не се сърди за осуетяването на „Южен поток“ и подчерта: „По-големият брат винаги прощава“. Какво подбуди българските власти отново да оскърбят „старшия брат“, присъединявайки се към русофобския хор“, пише авторитетното руско издание  „Взгляд“  в материал, представен без редакторска намеса. \r\n \r\nБългарското МВнР реагира крайно рязко на привидно еднозначно позитивно събитие – откриване на изложба в посолството на Русия в София, посветена на 75-годишнината от освобождението на народите от Източна Европа от нацизма. Българското външнополитическо ведомство заяви следното: „Съветваме руското посолство да не заема позиции в подкрепа на съмнителна историческа теза („освобождение“)“. \r\nПо-нататък в заявлението се твърди, че „щиковете на Съветската армия донесоха на народите от Централна и Източна Европа половин век репресиим, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави“. В отговор от посолството на Русия заявиха, че са „обезкуражени“ от тази оценка на ролята на СССР във Втората световна война. \r\nНяма нищо удивително в антируската атака на София. Българската дипломация е оглавена от представителя на ориентираната към Брюксел партия ГЕРБ Екатерина Захариева. Лидерът на ГЕРБ, българският премиер Бойко Борисов, неведнъж се е отличавал с антируски изказвания – конкретно, той обяви Русия за сериозна външнополитическа заплаха. Наистина, по-късно Борисов се извини пред Владимир Путин за провалянето на проекта „Южен поток“. На срещата с руския лидер той благодари на Москва и за това, че „не ни се сърдят по този повод“. „Големият винаги прощава“, подчерта Борисов („Винаги искат от големия брат да плати сметката“ – пошегува се по този повод Путин). \r\nКакто неотдавна отбеляза вестник „Взгляд“, Русия все още дава шанс на българската икономика да оцелее (чрез реализацията на проекта за АЕЦ „Белене“ – бел. „Фокус“). Това не може да не бъде оценено от бизнес партньорите на Русия и българското обществено мнение – но политическият елит на София отново се хваща за антируската конюнктура. \r\nСъдейки по скорошните мероприятия в памет на 80-годишнината от началото на Втората световна война, искат „да лишат от заслуги“ в победата над фашизма Съветския съюз и неговата правоприемница Русия, като при това ревизионистките заявление могат да се чуят не само от устата на лидерите от Източна Европа (чието мнение България спокойно може да игнорира), но, което е по-важно, и от Великобритания. \r\nРуското външно министерство вече призова западните партньори „да спрат да изкривяват историческите факти, да изоставят курса за подкопаване на съществуващата международна правна система, да се ръководят в своите оценки от международното право, в което резултатите от Втората световна война са недвусмислено фиксирани“. \r\n„Това е част от голяма кампания, която в момента се провежда от т.нар. колективен Запад срещу Русия“, констатира в коментар пред „Взгляд“ членът на комисията по международни работи на Съвета на Федерацията Олег Морозов. \r\n„Те искат да наложат тезата, че Съветският съюз е също толкова виновен за началото на войната и за жертвите, колкото този, който я започва – фашистка Германия. Много е печално, че и България може да бъде видяна в този хор, защото традиционните многовековни приятелски отношения между нашите страни са добре известни“, отбелязва сенаторът. „Трябва задължително да реагираме на това, не бива да го оставяме без отговор. Това може да стане чрез заявление от нашето МВнР, както беше в случая с Великобритания и Полша“. \r\n„От българското МВнР не казват нищо ново“, подчерта пред „Взгляд“ завеждащия сектора за изследвания на Европейския съюз към Института за световна икономика и международни отношения (ИМЕМО) на РАН Юрий Квашнин. Отделен е въпросът, че сега антируската атака дойде от ръководството на профилно ведомство, отбелязва експертът. „Затова това много несдържано изказване е крайно негативен сигнал“, счита Квашнин. \r\nОбърнете внимание, че в заявлението на българското МВнР се съдържа нещо, което не може да се забележи в думите на Анджей Дуда или Борис Джонсън. Свързва се изложбата в посолството с вътрешнополитическата конюнктура на България. „Подкрепата на съмнителната теза за „освобождението“ е в полза на „някои политически кръгове в България“, твърдят от българското външнополитическо ведомство, което също предизвика недоумение в руското дипломатическо представителство. Впрочем, не е толкова трудно да отгатнем каква е причината за нервността на „проевропейските“ политици в София. \r\nВ момента се води битка за поста кмет на българската столица (който по-рано, между другото, заемаше премиерът Борисов). Малко преди това омбудсманът на България Мая Манолова подаде оставка, за да участва на изборите за столичен градоначалник и тя има добри шансове за победа. Най-вероятно Манолова ще бъде подкрепена от Българската социалистическа партия (БСП), която се счита за русофилска. Действащият кмет на София Йорданка Фандъкова представлява „евроатлантически“ ориентираната партия ГЕРБ. Трудно е да се каже коя от двете партии е управляваща и коя опозиционна. Наследниците на комунистите от БСП бяха „рамо в рамо“ с ГЕРБ на парламентарните избори през 2017 година. Премиерът Борисов е склонен да се ориентира към Брюксел, но президентът Румен Радев, който си позволява да критикува политиката на ЕС, бе подозиран в проруски настроения и затова бе избран като безпартиен с подкрепата на социалистите (а преди европейските избори през май симпатизантите на Борисов обвиниха Радев, че „работи за кампанията на БСП“). \r\nВ тези условия „избухването“, че Русия чрез своето посолство уж подкрепя една от политическите сили е напълно логично. Но в резултат заявлението на МВнР предизвика възмущение в самата България, заяви пред „Взгляд“ председателят на постоянния форум „България-Русия“ Светлана Шаренкова. „В социалните мрежи категорично се обявяват против този тон и тезите, които не са нито исторически, нито политически, а освен това не са верни, или адекватни. Жертвите, които даде съветският народ, не могат да бъдат забравени просто така“, отбеляза Шаренкова. \r\n„Това е откровена провокация срещу историческата истина и милионите жертви, загинали във войната. Тя вреди на българските национални интереси“, подчерта събеседникът на изданието. Благодарение на освобождението от Червената армия, България е запазила своята независимост, отбеляза Шаренкова. \r\nТя добави, че това изявление на МВнР е навредило както на политиката на България, така и на отношенията между Москва и София. „Сега говорят за възраждане на проекта „Южен поток“, но как да го построим при тази риторика? В МВнР на България вече 30 години седят хора, които не служат на народа, а са проводници на външното влияние. Трябва да се оправят на високо ниво, министър-председателят трябва да реагира“, заключи Шаренкова. \r\n„МВнР може да е изразило мнението на самия министър на външните работи, а, може би, това е направено срещу партиите, които се обявяват за развитие на сътрудничеството с Русия. Всичко е на ниво догадки“, отбелязва на свой ред експертът Юрий Квашнин. \r\nПо всичко изглежда, че в тази ситуация България, от съображения за политическа и икономическа изгода, подпява с инициаторите на антируската кампания, които се намират зад океана и сред европейските страни, отбелязва сенатор Морозов. „В интерес на печалбата те се опитват да изопачат истината и хвърлят камък към вековния си съсед, който винаги е показвал искрено приятелство“, подчерта сенаторът. \r\nЗа да бъдем справедливи, трябва да припомним, че по време на Втората световна война именно благодарение на русофилските настроения в българското общество, елита на Царство България (ориентирано на тогавашния хегемон в Европа – хитлеристка Германия) не обявява война на СССР. В крайна сметка България се оказва единственият съюзник на Третия райх, който не воюва с Русия. При приближаването на Съветската армия до българските граници през 1944 година България обявява неутралитет, но вермахтът започва директната й окупация и именно благодарение на операцията на РККА (Работническо-селската Червена армия) през октомври 1944 година страната запазва независимостта си (показателно е, че българската армия не оказва съпротива на настъпващите „руски братушки“). 75 години по-късно поредната помощ от Русия за братския народ бе обявена за „съмнителна теза“. \r\n \r\nПревод и редакция:", "date": "2019.09.04", "title": "„Взгляд“: В Русия и България са възмутени от провокацията на София за „щиковете на Съветската армия“"}
{"url": "http://www.focus-news.net/news/2019/09/04/2695612/ea-daily-balgariya-shte-protaka-dalgo-stroitelstvoto-na-turski-potok.html", "text": "Съдебният процес за победителя от търга за построяване на продължението на „Турски поток“ в България може да отнеме месеци и дори години. Това съобщи пред агенция Global Platts прессекретарят на Висшия административен съд на България. Той уточни, че първите изслушвания са планирани за 24 октомври, когато ще свърши ваканцията на съдиите. При това, по неговите думи, процесът няма времева рамка и може да продължи месеци и дори години. В същото време без решение на съда, операторът на българската газотранспортна мрежа (ГТМ) „Булгартрансгаз“ и изпълнителят не могат да подпишат договор за извършване на работата, пише руската медия  EA Daily  в материал, представен без редакторска намеса. \r\nАгенция Global Platts отбелязва, че в момента и двата потенциални изпълнителя вече предлагат да завършат строителството не за 250 дни, а за 615. Така 474-километровият газопровод, който ще съедини ГТМ на България и Сърбия, не може да бъде построен по-рано от края на 2021 година – две години по-късно от планираните срокове. И в близко бъдеще доставките на газ по „Турски поток“ до Сърбия, Хърватия, Унгария, Босна и Херцеговина, Черна гора и Австрия ще бъдат невъзможни. \r\nПрипомняме, че през април „Булгартрансгаз“ избра за победител в търга консорциума „Аркад“, който предложи да построи газопровода за 615 дни и 1,22 млрд. долара. Но той не представи необходимите документи в срок и в края на май за изпълнител бе признат „Газово развитие и разширение в България (GDEB), който се състои от италианската компания Bonatti SPA, немската Max Streicher SPA и българската „дъщерна“ на люксембургската компания Completions Development Sàrl, която е свързана с тръбната металургична компания TMK Дмитрий Пумпянски. РБК съобщи, че „Газпром“ торпедира строителството и източници на агенцията разказаха, че ТМК ще получи български общ договор на стойност 1,4 милиарда евро. В началото консорциумът поиска 1,44 милиарда долара за работата и след това се съгласи с 30% отстъпка. \r\nКомисията за защита на конкуренцията се противопостави на решението на „Булгартрансгаз“ след жалба на „Аркад“. След това, през юли, консорциумът GDEB подаде иска във Висшия административен съд, чието първо заседание ще се състои през октомври. \r\nКакто вече писа EA Daily, целият конкурс бе съпроводен от подавания на жалби, с което дава повод да се предполага, че има желание да се протака строителството на продължението на „Турски поток“. Първоначално търгът трябваше да бъде приключен още на 6 февруари, но българската компания „Атоменергоремонт“ подаде жалба, че иска да участва в конкурса. След това „Аркад“ се забави с подаването на документи и в момента заедно със саудитския концерн изборът на нов победител се опитва да оспори и компания J. Christoph E & P Service. \r\nЗаместник-директорът на Националния фонд за енергийна сигурност (НФЕС) Алексей Гривач е сигурен, че от самото начало той е замислен така, че да наруши сроковете за реализация на проекта. \r\nПрипомнете си, че през януари „Булгартрансгаз“ завърши търг за резервиране на мощности за доставка на газ в страната и транзит към Сърбия от 1 януари 2020 г. Планира се през следващата година те да могат да доставят 4 милиарда кубически метра за съседна страна, а от 2021 г. целият обем ще бъде повече от 12 милиарда кубически метра. „Булгартрансгаз“ не обяви победителите, но се знае, че те са двама от тримата участници в лицето на „Булгаргаз“, „Газпром“ и швейцарската MET Group. \r\nПричините за търга бяха не само резервирането на капацитет, но и получаването на аванс от доставчиците, за които „Булгартрансгаз“ щеше да изгради инфраструктурата. \r\nЩо се касае до самия „Турски поток“, то през миналата година завърши полагането на морската част, а през тази ще бъде завършено сухопътното продължение в Турция. Една линия от газопровода с капацитет 15,75 милиарда кубически метра годишно е предназначена за Турция, а втората със същия капацитет за Европа, включително и за България. „Турски поток“, който се планира да стартира в края на 2019 г., ще може напълно да замени балканския маршрут за транспортиране на газ от Русия, който минава през Украйна. Газпром вече предупреди София за прекратяване на доставките по стария маршрут от следващата година. Според „Укртрансгаз“, миналата година през него са транспортирани 20 милиарда кубически метра. Съдейки по договорните тарифи, те донесоха на оператора на украинската газопреносна система повече от 500 милиона долара. \r\n \r\n Агенция \"Фокус\" уточнява: \r\n \r\nОт прессцентъра на Върховния административен съд (ВАС) уточниха за нашата редакция, че сроковете за обявяване на победителя от търга за построяване на продължението на „Турски поток“ в България. Съобщението е изпратено по повод материала в руската информационна агенция  EA Daily , в който се твърди, че „съдебният процес за победителя от търга за построяване на продължението на „Турски поток“ в България може да отнеме месеци и дори години“. В изпратения от пресцентъра на ВАС текст се уточнява, че „срокът за обявяване на съдебното решение след заседанието на 24 септември 2019 г. е в рамките на около един месец“.  \r\n \r\nПълният текст на съобщението от пресцентъра на ВАС: \r\n \r\n Във връзка с материал на информационната агенция „Energy Intelligence”, публикуван днес в информационна агенция „Фокус” със заглавие „ЕА Daily: България ще протака дълго строителството на „Турски поток”, в който се цитира прессекретаря на Върховния административен съд, бихме искали да заявим следното: \r\n \r\n Кореспондентът  на чуждестранното издание е изпратил електронно писмо до пресцентъра на ВАС на 8 август 2019 г., с което отправя питане дали има законоустановен срок за обявяване на решението и моли за линк към  административното дело. \r\nОще същия ден пресцентърът е изпратил  на кореспондента на изданието писмен отговор с линк към административното дело и му е отговорил, че срокът за обявяване на съдебното решение след заседанието на 24 септември 2019 г. е в рамките на около един месец.  \r\nВ този смисъл поднесеното в материала твърдение, че прессекретарят на Върховния административен съд е обяснил, че „процесът няма времева рамка и може да продължи години”, не отговаря на истината и е манипулативно. \r\nАдминистративно дело № 8250 от 2019 г. срещу Решение 741/2019 на КЗК е образувано на  16.07.2019 г. – непосредствено след постъпването му в съда, в началото на съдебната ваканция. Заседанието е насрочено за 24 септември 2019 г. от 11 часа – почти веднага след края на съдебната ваканция. \r\n \r\n \r\n \r\n \r\nПревод и редакция:", "date": "2019.09.04", "title": "EA Daily: България ще протака дълго строителството на „Турски поток“"}
{"url": "http://www.focus-news.net/news/2019/09/04/2695616/stara-zagora-startira-petoto-izdanie-na-beerfestat-v-stara-zagora.html", "text": "„С радост заставам пред толкова много хора тази вечер, за да открием официално заедно „Beerфестът“, определено най-успешният до сега“, каза минути преди старта на мащабното събитие кметът на Стара Загора Живко Тодоров. Това съобщиха от  Общината . Той изрази благодарност за доброто партньорство при цялостната реализация към изпълнителния директор на „Загорка“ АД Петер Копиец и неговия екип. Двамата дадоха официален старт на мащабната фиеста с чаша бира и звучно „Наздраве“.  \r\nС бурни аплодисменти, много усмивки, музика и пиво – така започна тазгодишното пето издание на традиционния за Стара Загора „Beerфест“.  Хиляди бяха посетителите през първата вечер. Владимир Ампов – Графа и Миро едновременно нажежиха и разнежиха с песните си публиката. Малко преди тях настроението нажежиха момчетата от „Over Ground Brass Band”.  \r\nПетдевният музикално-бирен маратон ще продължи до 8 септември. Втората вечер – 5 септември, ще изкуши всички фенове на рап музиката и модерното звучене с любимците -  „Deep Zone Project”, Спенс и Ъпсурт.  \r\nНа празничния ден – 6 септември, програмата включва - Rock Stage Стара Загора, Ахат, Контрол. В 17.30 часа, прабългарската школа за оцеляване „Бага-тур“ ще зарадва гостите на „Beerфестът“ с атрактивен спектакъл, представящ духа на прадедите ни.  \r\nОрганизаторите набелязват като кулминация на феста 7 септември и участието на рокендрол легендтата Джони Джоели – вокалист на „Axel Rudi Pell“ и групата „Еридан“. В Столицата на бирата ще забавляват госитите на „Beerфестът“ в събота Sevi и Jenny Jo. В последния ден от фестивала – неделя, ще звучат любимците „Dirty fingers”, Иво Руев Бенд, Обратен ефект, Стефан Вълдобрев и Обичайните заподозрени. \r\n Отново „Beerфестът“ приканва към отговорно консумиране на алкохолни напитки с мотото „Когато шофираш, никога не пий алкохол“. По този повод е и безплатната автобусна линия, която покрива почти цяла Стара Загора и дава възможност на посетителите да се приберат безпроблемно. Тя е достъпна от 20.30 до 00.00 часа. За всички, решили все пак да дойдат с автомобилите си, има безплатен паркинг, който се намира на ул. „Радецки“. Те са приканени да опитат безалкохолните бира и радлери от портфолиото на старозагорската пивоварна.  \r\nЕко инициативата „Бира за смет“ ще се погрижи за чистотата в парк „Загорка“, като има специално изградени пунктове за разделно събиране на отпадъци. Там ще могат да се предават бутилки и кенчета, а в замяна ще се пие бира.  \r\nПо-рано, в деня на откриването бе дадена специална пресконференция, на която новините около „Beerфестът“ споделиха зам.-кметът на Стара Загора Красимира Чахова и изпълнителният директор на старозагорската пивоварна Петер Копиец.  \r\nОрганизатори на „BeerФестът“ са Община Стара Загора и „Загорка“ АД.", "date": "2019.09.04", "title": "Стара Загора: Стартира петото издание на  „Beerфестът“ в Стара Загора"}
{"url": "http://www.focus-news.net/news/2019/09/04/2695615/reuters-za-papata-e-chest-che-go-atakuvat-amerikanski-tsarkovni-konservatori.html", "text": "Папа Франциск заяви в сряда, че за него е „чест“ да бъде атакуван от американски църковни консерватори и техните католически медии, които го критикуват по въпроси, като теологията и климатичните промени, а освен това призовават за оставката му, предава  Reuters . \r\n„За мен е чест американците да ме нападнат“, каза понтификът.  \r\nМалко по-късно говорителят на Ватикана Матео Бруни излезе със следното изявление: \r\n„Папата говореше в неофициален контекст, в който искаше да каже, че винаги смята критиката за чест, особено когато идва от авторитетни мислители, в случая - от важна страна“, каза той. \r\n \r\nПревод и редакция:", "date": "2019.09.04", "title": "Reuters: За папата е „чест“, че го атакуват американски църковни консерватори"}
{"url": "http://www.focus-news.net/news/2019/09/04/2695614/the-daily-express-brekzit-bez-sdelka-be-blokiran-ot-deputatite-boris-dzhonsan-s-vtora-zaguba-za-24-chasa.html", "text": "Борис Джонсън понесе пореден удар по своя план за Брекзит в сряда вечерта, след като бунтовническият алианс на депутати от торите и опозицията гласува за блокиране на излизането на Великобритания от Европейския съюз без сделка 24 часа, след като гласуваха да поемат контрола върху дневния ред на Камарата на общините, пише британското евроскептично издание  The Daily Express. \r\nОпозиционната групировка отново победи правителството със 327 на 299. Това е поредно разочарование за Борис Джонсън в неговата мисия да реализира Брекзит на всяка цена на 31 октомври, както обеща в речта си при поемането на поста премиер преди шест седмици.  \r\nСлед резултата Джонсън нападна Джереми Корбин. \r\n„Той иска избори от две години, докато блокираше Брекзит. Той каза само преди два дни, че ще подкрепи избори и сега Парламентът, след като прие законопроект, който унищожава способността на правителството да води преговори, ще каже ли, че няма да бъде позволено на обществеността да реши на избори кой от нас да разчисти тази каша?“ \r\n„Не искам избори, обществеността не иска избори, страната не иска избори, но тази камара не е оставила друг вариант, освен да остави обществото да реши кого искат като министър-председател.“ \r\nКорбин първоначално прие предизвикателството за избори, но после се отказа от думите си и заяви, че иска Джонсън да е премиерът, който ще постигне сделка с ЕС. \r\n \r\nПревод и редакция:", "date": "2019.09.04", "title": "The Daily Express: Брекзит без сделка бе блокиран от депутатите – Борис Джонсън с втора загуба за 24 часа"}
{"url": "http://www.focus-news.net/news/2019/09/04/2695613/radio-svobodna-evropa-makedoniya-amerikanski-senatori-posetiha-kosovo-za-da-nasarchat-dialoga-sas-sarbiya.html", "text": "Американските сенатори, републиканецът Рон Джонсън и демократът Крис Мърфи, бяха на посещение в Прищина в сряда, където разговаряха с местните власти за диалога с Белград. Те се срещнаха с всички полтически лидери, президента на Косово Хашим Тачи и представители на неправителствени организации, предава македонската редакция на  Радио „Свободна Европа“ . \r\nПосещението на американските сенатори се случва един месец преди парламентарните избори на 6 октомври, до които се стигна след оставката на Рамуш Харадинай от поста премиер. Мърфи и Джонсън възнамеряваха да посетят и Русия, но им бяха отказани визи. Вместо това, сега те планират да посетят Украйна, Сърбия и Косово. \r\n \r\nПревод и редакция:", "date": "2019.09.04", "title": "Радио „Свободна Европа“ (Македония): Американски сенатори посетиха Косово за да насърчат диалога със Сърбия"}
{"url": "http://www.focus-news.net/news/2019/09/04/2695617/predstoyashti-mezhdunarodni-sabitiya-za-5-septemvri-agentsiya-fokus.html", "text": "*** \r\n Визита на германския канцлер Ангела Меркел в Берлин \r\n*** \r\n \r\n Клетва на новия италиански кабинет \r\n*** \r\n \r\n Пленарна сесия на Източния икономически форум със среща на Владимир Путин и Шиндзо Абе в кулоарите \r\n*** \r\n \r\n Френският президент Еманюел Макрон ще приеме в Елисейския дворец колегата си от Централно африканската република Фаустин-Арханж Туадера \r\n***", "date": "2019.09.04", "title": "Предстоящи международни събития за 5 септември (Агенция „Фокус“)"}
{"url": "http://www.focus-news.net/news/2019/09/04/2695618/the-telegraph-sobstveniya-izbiratelen-okrag-na-filip-hamand-ne-go-iska-poveche-za-deputat.html", "text": "Собствената община на Филип Хамънд реши, че повече няма да го избира за кандидат на Консервативната партия, след като преди това бе изключен от ръководството на торите заради бунта му срещу Брекзит, пише британското консервативно издание  The Telegraph . \r\nБившият министър на финансите беше един от 21-те, които бяха извадени от листите на партията във вторник за неподчинение на партийната линия и подкрепа за инициативата да се блокира Брекзит без сделка. \r\nХамънд едва бе избран за кандидат на торите за Рънимед и Уейбридж в Съри в понеделник, а местните активисти дори изпращаха имейли до членовете да подкрепят решението. Но по-малко от 48 часа след това от асоциацията се обърнаха на 180 градуса, след като Хамънд бе изхвърлен от Консервативната партия по нареждане на премиера Борис Джонсън. \r\n \r\nПревод и редакция:", "date": "2019.09.04", "title": "The Telegraph: Собствения избирателен окръг на Филип Хамънд не го иска повече за депутат"}
