{"url": "http://www.focus-news.net/news/2019/01/03/2608183/veliko-tarnovo-razlichni-proyavi-se-provedoha-v-malkite-naseleni-mesta-v-obshtinata-po-povod-kolednite-i-novogodishni-praznitsi.html", "text": "Различни прояви се проведоха в малките населени места от община Велико Търново по повод коледните и новогодишни празници. Това съобщи за  Радио „Фокус“ – Велико Търново  Благовеста Факирова, председател на Сдружението на кметовете и кметските наместници „Янтра 2000“. Тя посочи, че почти във всяко село се е провело общоселски празник в читалището. Кметовете са направили организация и са предоставили почерка и на тези жители на съответните населени места, които са трудноподвижни и нямат възможност да присъстват на празника. Благовеста Факирова припомни, че на 27 декември в Голяма зала на Община Велико Търново се проведе концерт „Коледни звезди в детските очи“. Участие в него взеха млади таланти от 20-те центрове за работа с деца и младежи в населените места от общината. Концертът бе организиран от Дирекция „Социални дейности“. На него присъстваха представители на институциите-партньори на Община Велико Търново, Дарителско сдружение „Св. Иван Рилски“ и центровете. \r\nНадежда КРЪСТЕВА", "date": "2019.01.03", "title": "Велико Търново: Различни прояви се проведоха в малките населени места в общината по повод коледните и новогодишни празници"}
{"url": "http://www.focus-news.net/news/2019/01/03/2608186/d-r-emil-kabaivanov-kmet-na-karlovo-nuzhen-e-standart-za-sredstvata-za-poddarzhane-na-darzhavnata-i-obshtinskata-patna-mrezha.html", "text": "Стандарт за средствата за поддържане на един километър магистрала, първокласна, второкласна, третокласна и четвъртокласна пътна мрежа трябва да приеме Народното събрание. Това каза в обзорното предаване „Това е България“ на  Радио „Фокус“  д-р Емил Кабаиванов, член на УС на Националното сдружение на общините и кмет на Община Карлово по повод исканията на някои общини за освобождаването от винетна такса за определени участъци от републиканската пътна мрежа.  Той уточни, че ако държавата не може да финансира целево поддръжката на пътищата, общините ще поискат един, а в последствие и два процента от данъка върху доходите. „При разговорите ни с министъра на финасите преди два месеца по повод Закона за държавния бюджет за 2019 г. заявихме, че искаме точно стандарт. Когато има стандарти, никой не може да протестира, че парите са му малко и всеки ще знае, че е справедливо финансиран. Ако държавният бюджет няма сили и възможност да финансира равностойно общинската и държавната пътна мрежа, тогава Министерството на финансите да не прибира 100 % от данък доходите на нашите съграждани, а да оставят 2 % от тях в общините, с които ние ще си поддържаме и общинската пътна мрежа, и улиците.“ Д-р Емил Кабаиванов каза още, че за 20 000 км общинска пътна мрежа държавата отделя 8 пъти по-малко целеви средства в сравнение с поддържането на държавните пътища. 57 00 км са улиците и булевардите, които общините поддържат сами, добави още д-р Кабаиванов. \r\nЦоня СЪБЧЕВА", "date": "2019.01.03", "title": "Д-р Емил Кабаиванов, кмет на Карлово: Нужен е стандарт за средствата за поддържане на държавната и общинската пътна мрежа"}
{"url": "http://www.focus-news.net/news/2019/01/03/2608181/veliko-tarnovo-s-praznichna-sveta-liturgiya-shte-zapochne-otbelyazvaneto-na-yordanovden-v-debelets.html", "text": "С празнична Света литургия ще започне отбелязването на Йордановден в Дебелец. Това съобщиха за  Радио „Фокус“ – Велико Търново  от Кметството. Тържественото богослужение, отслужено от отец Пимен, ще започне от 10.00 часа на 6 януари, в църквата „Света Богородица – Живоприемний Източник“. След това от храма ще тръгне литийно шествие към Стария мост. Там в 12.00 часа ще бъде направен Богоявленски водосвет и хвърлен Христовият кръст във водите на река Белица. За смелчаците, които ще вземат участие в ритуала по спасяваното на Кръста, са предвидени награди. \r\nНадежда КРЪСТЕВА", "date": "2019.01.03", "title": "Велико Търново: С празнична Света литургия ще започне отбелязването на Йордановден в Дебелец"}
{"url": "http://www.focus-news.net/news/2019/01/03/2608187/kathimerini-ribari-migranti-poluchiha-grazhdanstvo-za-pomosht-pri-spasyavane-ot-pozhar.html", "text": "Гръцкият президент Прокопис Павлопулос подписа указ за предоставяне на гръцко гражданство на трима рибари-мигранти за помощта им при спасяването на десетки жители от опустошителния пожар 23 юли източно от Атина, съобщава гръцкото издание  Kathimerini . \r\nПо време на церемония в президентския дворец Павлопулос описа този жест като знак за гръцките „хуманизъм и солидарност“. \r\nРешението, добави Павлопулос, също изпраща послание към онези страни в Европейския съюз, които не изпълняват същите принципи. \r\n„Някои от нашите европейски партньори трябва да осъзнаят, че да си европеец е голяма чест, но има и отговорности“, заяви той. Превод и редакция : Калоян Пенков", "date": "2019.01.03", "title": "Kathimerini: Рибари-мигранти получиха гражданство за помощ при спасяване от пожар"}
{"url": "http://www.focus-news.net/news/2019/01/03/2608182/evrodeputatat-angel-dzhambazki-paketat-makron-shte-izgoni-150-hil-semeystva-ot-balgariya.html", "text": "Нова емигрантска вълна ще се отприщи от България, ако в сила влезе спорният пакет „Макрон” за превозвачите. Това заяви евродепутатът Ангел Джамбазки в предаването „Лице в лице” по  бТВ . \r\nУ нас близо 150 хил. семейства ще бъдат пряко засегнати, ако промените влязат в сила, или общо около 450 хил. души, изчисли Джамбазки. По думите му има опасност тези хора да емигрират в страните от Западна Европа, за да работят в същия сектор и да се изхранват. \r\n„Германия, Франция и Белгия в момента рушат Европейския съюз, защото нарушават основната, изконната, фундаментална идея за единен общ пазар и свободна конкуренция. Когато трябваше да влизат тук техните магазини, те казаха, че конкуренцията е добро. Нашите магазинчета фалираха, ние пазаруваме от техните вериги. Сега, когато превозвачите от периферията – от Източна Европа, от Южна Европа, доставят по-конкурентна услуга, защото техните граждани просто не искат да карат камиони, се правят административни регулации – абсолютно недопустими, нарушение на общия пазар, нарушение на конкуренцията с цел да бъдат фалирани нашите превозвачи и да бъдат взети работниците”, каза Джамбазки. \r\nТой и неговият екип са помогнали да бъдат уредени административните въпроси във връзка с предстоящия протест на превозвачите в Брюксел на 10 януари. Заедно с работещите в българския сектор, недоволството си от пакета „Макрон” ще изразят и превозвачите от Румъния, Латвия, Литва, Унгария, Малта и Испания. \r\nЕвродепутатът определи мерките на френския президент като „цинични и грабителски промени”. \r\n„Това е най-силното антиевропейско действие, което аз съм виждал, откакто сме влезли в Европейския съюз”, посочи той.", "date": "2019.01.03", "title": "Евродепутатът Ангел Джамбазки: Пакетът „Макрон” ще изгони 150 хил. семейства от България"}
{"url": "http://www.focus-news.net/news/2019/01/03/2608185/sofiya-dvama-mazhe-sa-v-bolnitsa-sled-kato-sa-bili-napadnati-na-krastovishteto-na-bul-nikola-gabrovski-i-bul-g-m-dimitrov.html", "text": "Сигнал  за постъпили в болнично заведение двама мъже на 42 и 45 години с прободни рани е бил получен в полицията малко след 18.00 часа тази вечер. Това съобщиха от пресцентъра на  МВР . По данни на пострадалите на кръстовището на булевардите „Никола Габровски“ и „Г. М. Димитров“ възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата, където са настанени за лечение.  \r\nСтолични полицаи са предприети действия по издирването на извършителя. Работата по изясняване на фактите и обстоятелствата по случая продължава.", "date": "2019.01.03", "title": "София: Двама мъже са в болница, след като са били нападнати на кръстовището на бул. „Никола Габровски“ и бул. „Г. М. Димитров“"}
{"url": "http://www.focus-news.net/news/2019/01/03/2608188/sofiya-s-opasnost-za-zhivota-sa-dvamata-mazhe-napadnati-na-krastovishteto-na-bul-nikola-gabrovski-i-bul-g-m-dimitrov.html", "text": "С опасност за живота са двамата мъже, нападнати на кръстовището на бул. „Никола Габровски“ и бул. „Г. М. Димитров“ в столицата. Това съобщи за  Агенция „Фокус“  Антон Лукова, говорител на УМБАЛ „Св. Анна“. Двамата мъже - на 42 и 45 години, са приети в спешното отделение на болницата, след като са били намушкани с нож. Единият е с рани в корема, а другият - в корема и рамото. Спешно са свикани екипи, които в момента правят тежки коремни операции. След това пострадалите ще бъдат хоспитализирани в реанимация. \r\nЦветилена СИМЕОНОВА", "date": "2019.01.03", "title": "София: С опасност за живота са двамата мъже, нападнати на кръстовището на бул. „Никола Габровски“ и бул. „Г. М. Димитров“"}
{"url": "http://www.focus-news.net/news/2019/01/03/2608189/sofiya-nad-100-snegorina-obrabotvat-sas-smesi-sreshtu-zaledyavane-vsichki-rayoni-na-stolichna-obshtina.html", "text": "Във връзка със снеговалежа тази вечер започнаха обработки със смеси срещу заледяване във всички райони на Столична община. Това съобщиха от пресцентъра на  Общината . Над 100 снегопочистващи машини на фирмите-оператори работят на терен.  \r\nИзпълняват се обработки по трасетата, по които се движи общественият транспорт, и основните улици в кварталите. Обработват се и общински пътища, както и Южната дъга на Околовръстния път.  \r\nСнеговалежът е интензивен, особено в южните райони на столицата и е придружен със силен вятър, поради което са възможни навявания.  \r\nВ планината Витоша по пътищата Драгалевци – Алеко и Бояна – Златни мостове се извършва опесъчаване.  \r\nКъм момента градският транспорт се движи навсякъде при зимни условия по маршрутите си.  \r\nНапомняме на шофьорите да карат внимателно и със съобразена скорост.", "date": "2019.01.03", "title": "София: Над 100 снегорина обработват със смеси срещу заледяване всички райони на Столична община"}
{"url": "http://www.focus-news.net/news/2019/01/03/2608190/tanya-mareva-direktor-12-750-sa-posetitelite-na-regionalniya-istoricheski-muzey-stoyu-shishkov-v-smolyan-prez-2018-g.html", "text": "12 750 са посетителите на Регионален исторически музей „Стою Шишков“ през 2018 г. Това каза в интервю за  Радио „Фокус“ – Смолян  директорът на музея Таня Марева. По думите ѝ броят на посетителите не е малък, но за подобна институция като музея, която е толкова престижна и добре разпознаваема като една от важните и ключовите институции в Смолян, желаещите да го посетят трябва да бъдат повече. „Работата в музея е в името на обществото, но и в него се случват много вътрешни процеси, които доказват, че това е едни институт на паметта. Това, с което искаме да се похвалим и да обърнем внимание на тези, които са ни гласували доверие, за да пазим материалната и веществената памет на Родопите, са именно гражданите на Смолян и областта, и България. Отчитаме една добра година, от тази гледна точка, че отново във фондовете на музея постъпиха нови предмети от дарения“, посочи Марева. Тя отбеляза, че през 2018 г. те са 561 и са вписани в инвентарните книги на музея. От тях 422 са идентифицирани от експертите като движими културни ценности и всички те са включени в основния фонд на институцията. Останалите 139 дарения според експертите не са до такава степен значими на този етап и те са записани в научно-спомагателния фонд в различните отдели на музея. „Нашият музей не разполага със средства за откупки. Разчитаме преди всичко на дарения от местните хора и външни лица на значими и с историческа памет свидетелства, предмети, вещи и документи, които да се включат в нашите фондове. Заради това, че има много хора със съзнание за историчност и те предоставят това на музея, тази година заради дарителски жестове въведохме за първи път специален знак – Дарител на годината“, подчерта Марева. Тя допълни, че тази година той е връчен на дарител от Чепеларе – Атанас Янков. „Повече от 100 години в семейството му се пазят писма от неговия дядо, който участва в трите войни за национално освобождение – двете Балкански и Първата световна. Това са неговите ордени и медали, друга военна кореспонденция от тези години. Сред даренията има и много интересен предмет, с който дарителят емоционално се раздели и ни предостави. Това е сувенирен пръстен от Втора българска армия, участвала на Македонския фронт, който се е давал на офицери и подофицери, участващи в бойните действия през 1915-1917 година“, поясни Марева. Тя каза още, че заради ценността на направеното дарение от над 250 единици Атанас Янков с достойнство ще показва в дома си знакът „Дарител на 2018 г. на Регионален исторически музей „Стою Шишков“ – Смолян. \r\nНели ГЕРГЬОВСКА", "date": "2019.01.03", "title": "Таня Марева, директор: 12 750 са посетителите на Регионалния исторически музей „Стою Шишков“ в Смолян през 2018 г."}
{"url": "http://www.focus-news.net/news/2019/01/03/2608191/api-vremenno-se-ogranichava-dvizhenieto-na-tezhkotovarni-avtomobili-nad-12-tona-pri-km-22-na-am-hemus-v-posoka-varna-zaradi-snegopochistvane.html", "text": "Временно се ограничава движението на тежкотоварни автомобили над 12 тона при км 22 на АМ \"Хемус\", в посока Варна, за снегопочистване. Това съобщиха от пресцентъра на  Агенция \"Пътна инфраструктура\" . Водачите изчакват на място в района на Жерково. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg,  и по всяко време от денонощието на тел. 0700 130 20 в АПИ.", "date": "2019.01.03", "title": "АПИ: Временно се ограничава движението на тежкотоварни автомобили над 12 тона при км 22 на АМ \"Хемус\", в посока Варна, заради снегопочистване"}
{"url": "http://www.focus-news.net/news/2019/01/03/2608180/globite-za-elektronni-vinetki-shte-zapochnat-ot-15-yanuari-obzor.html", "text": "Глобите за електронни винетки ще започнат от 15 януари. Оттогава ТОЛ полицията и пътните полицаи ще започнат да глобяват за липсата на винетка. Това съобщи директорът на Националното ТОЛ управление в Агенция „Пътна инфраструктура“ Антон Антонов. Той обясни, че в момента тече информационна кампания за шофьорите и именно заради това ще има такъв гратисен период преди полицията да започне да налага санкции. Очаква се в най-кратки срокове полицаите да бъдат оборудвани с таблети, чрез които ще имат достъп до информацията за е-винетките. \r\nАнтонов посочи, че към момента има проблем с купуването на електронните винетки на граничните пунктове, тъй като на повечето липсват апарати за покупката. „Само на ГКПП „Капитан Андреево“ има поставени апарати за самотаксуване, а от 3 януари - и на ГКПП „Дунав мост“. До края на месеца ще има на всички гранични пунктове“, заяви той.  \r\nОт 7 януари ще могат да бъдат купувани електронни винетки и от гишетата на големите бензиностанции в страната и от касите на EasyPay. Към момента такива могат да се купят само през сайта bgtoll.bg, мобилното приложение BGTOLL, терминалите за самотаксуване на граничните пунктове, както и в търговските обекти на А1, сайта на телекома a1.bg и приложението Моят А1 за клиенти на компанията. \r\nРъководителят на отдел „Информационно обслужване“ в Националното ТОЛ управление Олег Асенов посочи, че се спира конвертирането на хартиени винетки в електронни заради опити за измами. А до края на следващата седмица всички езици, с които ще работи системата за електронните винетки, ще са активни и на мобилното приложение. \r\nЦветилена СИМЕОНОВА", "date": "2019.01.03", "title": "Глобите за електронни винетки ще започнат от 15 януари (ОБЗОР)"}
{"url": "http://www.focus-news.net/news/2019/01/03/2608193/patnite-nastilki-se-obrabotvat-prevantivno-vav-vrazka-s-ochakvanite-snegovalezhi-i-ponizhenieto-na-temperaturite-obzor.html", "text": "Синоптиците предупреждават за застудяване и отрицателни дневни температури в следващите дни. Жълт код за силен вятър и снеговалежи е обявен в 8 области на страната в четвъртък. Кодът е в сила за областите: Благоевград, Пазарджик, Пловдив, Смолян, Кърджали, Хасково, Ямбол и Бургас. За петък е обявен оранжев код за силен вятър за областите Сливен и Бургас, а в други 11 области е в сила жълт код за обилни снеговалежи. От Агенция „Пътна инфраструктура“ предупреждават водачите да тръгват на път само с подготвени за зимни условия автомобили.  \r\nПътните настилки се обработват превантивно във връзка с очакваните снеговалежи и понижението на температурите, съобщи инж. Михаил Рашков, директор на дирекция „Поддържане на пътната инфраструктура“ и ръководител на Междуведомствения щаб за зимната обстановка, в който участват представители на Агенция „Пътна инфраструктура“, „Пътна полиция“, ИА „Автомобилна администрация“ и др. Около 1200 души и над 300 машини са на терен и обработват превантивно настилките на републиканските пътища. Във връзка с обявения оранжев код за 4 януари в област Бургас, инж. Рашков посочи, че основен проблем ще бъдат поледиците, а не снегът. „Въпреки това имаме готовност да се справим при нужда. В Североизточна България нещата ще са по-добри, но и там фирмите имат готовност“, обясни той. \r\nИнспектор Илия Георгиев от „Пътна полиция“ към ГД „Национална полиция“ посочи, че при влошаване на времето има готовност да се спира движението на превозните средства над 12 тона, за да се извърши качествено снегопочистване на пътното платно. Той апелира шофьорите да не забравят, че се пътува при зимни условия и да са добре подготвени - с изправни технически автомобили, с подходящи гуми и достатъчно гориво, да карат със съобразена скорост и повишено внимание, като спазват дистанция. Защото блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. \r\nГеорги Гатев от Главна дирекция „Пожарна безопасност и защита на населението“ обясни, че екипите на пожарната са в готовност да реагират при нужда. „Има и готовност за временно настаняване на хора в места за пренощуване, ако през следващите дни има затворени пътни артерии заради снеговалежите“, обясни Гатев. \r\nНад 100 снегорина обработват със смеси срещу заледяване всички райони на Столична община във връзка със снеговалежите. Изпълняват се обработки по трасетата, по които се движи общественият транспорт, и основните улици в кварталите. Обработват се и общински пътища, както и Южната дъга на Околовръстния път. В планината Витоша по пътищата Драгалевци – Алеко и Бояна – Златни мостове се извършва опесъчаване.  \r\nЦветилена СИМЕОНОВА", "date": "2019.01.03", "title": "Пътните настилки се обработват превантивно във връзка с очакваните снеговалежи и понижението на температурите (ОБЗОР)"}
{"url": "http://www.focus-news.net/news/2019/01/03/2608196/daily-sabah-turtsiya-i-sasht-rabotyat-savmestno-v-razsledvaneto-na-feto.html", "text": "Делегация от Съединените щати пристигна в Турция за да обсъди депортирането на Фетхуллах Гюлен, лидер на Фетхуллахистката терористична организация (FETÖ), докато съюзниците от НАТО продължават да работят съвместно в юридическата проверка на групата, съобщава  Daily Sabah . \r\nАмериканската делегация, включително служители на ФБР, отидоха в съда в Анкара, за да следят случаи на някои заподозрени за членство към ФЕТО, докато беше съобщено, че те също ще опровергаят показанията на Кемал Батмаз чрез видеоконференция. Той е обвинен, че е един от организаторите на опита за преврат на 16 юли 2016 г.Той е обвинен, че е един от организаторите на опита за преврат на 16 юли 2016 г. Очаква се делегацията да разговаря с турски официални лица, като двете страни ще споделят информация за проучването на ФЕТО в САЩ. \r\nБатмаз, главният „имам“, беше една от няколкото невоенни фигури, уловени в Акънджъ, авиобаза използвана от ФЕТО като стартова площадка за въздушни удари в Анкара по време на осуетения преврат от 2016 година. Той също е бил съучастник в предложението за пуч, заедно с Адил Йоксюз, член на ФЕТО, представител на Гюлен, лидер на терористичната група, който се  намира в САЩ. \r\nЙоксюз и Батмаз бяха хванати от камери за видеонаблюдение във въздушната база Акънджъ, командния център на пучистите, по време на преврата. Йоксюз успява да избяга след противоречиво съдебно решение, разпореждащо освобождаването му, докато Батмаз е вкаран затвора. \r\nБатмаз категорично отрече, че той е в кадрите от охранителната камера, въпреки че няколко експертни свидетели и кадри с висока разделителна способност, взети от охранителните камери, ясно показват, че се движи свободно из коридорите на военната база. В един момент от кадри, Батмаз дори кимва, когато генерал-заговорник му дава военен поздрав. \r\nОбвинението срещу ФЕТО е в организирането на опит за преврат на 15 юли срещу демократично избраното турско правителство, в който са загинали 251 души, а повече от 2200 души са били ранени. Терористичната група също така е обвинена, че е използвала своите членове в полицията и съдебната система, за да стартира още два опита за преврат на 17 декември и 25 декември 2013 г.  \r\nТурция също така потърси превантивен арест, за да задържи Гюлен в САЩ, след като се появиха доклади, че лидерът на терористите планира да избяга в друга страна. Докато Анкара твърди, че доказателствата показват, че мрежата на Гюлен е формирала квази-държава в турското правителство и се е опитала да я свали с окончателното намерение да поеме държавата чрез преврата, САЩ не са склонни да го екстрадират, твърдейки, че няма достатъчно доказателства за да го свърже с опита за преврат от 15 юли 2016 г .; това остава дълбок разрив в отношенията между двете страни. \r\nВъпреки решителните усилия на Анкара, администрацията на бившия американски президент Барак Обама не предприе никакви действия срещу терористичния лидер. При нормални обстоятелства Гюлен трябваше вече да бъде арестуван, тъй като турските власти издадоха официално искане за екстрадирането му по договора от 1979 г. между САЩ и Турция. Бившият министър на правосъдието Бекир Боздаг няколко пъти отиде в САЩ, за да ускори съдебния процес и се срещна с американските власти, включително с бившия главен прокурор на САЩ Джеф Сешънс; Въпреки това досега не са предприети никакви официални стъпки по въпроса. Превод и редакция : Калоян Пенков", "date": "2019.01.03", "title": "Daily Sabah: Турция и САЩ работят съвместно в разследването на ФЕТО"}
{"url": "http://www.focus-news.net/news/2019/01/03/2607829/predstoyashti-sabitiya-v-stranata-za-3-yanuari-agentsiya-fokus.html", "text": "*** \r\nОт 9.00 часа министърът на образованието и науката Красимир Вълчев ще посети Националния институт по метеорология и хидрология (НИМХ). \r\n*** \r\nОт 11.30 часа на площад „Възраждане” в град Плевен министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност  в Афганистан „Решителна подкрепа”. \r\n*** \r\nОт 12.30 часа в централата на ПП АБВ на улица „Врабча“ 23 ръководството на партията ще даде пресконференция.  \r\n*** \r\nОт 15.00 часа в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. \r\n*** \r\nОт 11.00 часа в залата на Общински съвет-Видин ще се проведе конференция  за представяне на дейности и постигнати резултати по проект „Подобряване на състоянието на образователната инфраструктура в град Видин“. \r\n*** \r\nОт 10.00 часа Регионален исторически музей - Пловдив организира пресконференция. \r\n*** \r\nОт 11.00 часа в Малката зала на Областна администрация-Хасково областният управител Станислав Дечев ще проведе пресконференция. \r\n*** \r\nОт 10.30 часа деца от детска градина „Пролетна дъга“ ще гостуват  в общината и ще сурвакат кмета Любомир Христов и неговия екип.", "date": "2019.01.03", "title": "Предстоящи събития в страната за 3 януари (Агенция „Фокус“)"}
{"url": "http://www.focus-news.net/news/2019/01/03/2608194/sofiya-stabilizirani-sa-dvamata-mazhe-napadnati-v-kv-dianabad.html", "text": "В 21.00 часа в Клиника по хирургия на УМБАЛ „Св. Анна“ са приключили операциите на двамата мъже (45 г. и 42 г.) намушкани с нож в столичния квартал „Дианабад“ на кръстовището на бул. „Никола Габровски“ и бул. „Г. М. Димитров“ съобщиха от болничното заведение. И двамата са стабилизирани и хоспитализирани в Клиника по анестезиология, реанимация и интензивно лечение на болницата. \r\nПри единият пациент порезната рана в областта на корема е била с дълбочина повече от 10 сантиметра. При другият пациент нараняването в областта на корема също е било сериозно. И двамата са били с по-леки порезни рани в областта на раменете.", "date": "2019.01.03", "title": "София: Стабилизирани са двамата мъже, нападнати в кв. „Дианабад“"}
{"url": "http://www.focus-news.net/news/2019/01/03/2607828/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Дали командващият 2-ра армия армейски генерал Метин Темел и командирът 4-та бригада „Командос” бригаден генерал  Мустафа Барут са преместени на щабни длъжности, заради несъгласие с трета военна операция  в Сирия?”, пита и прави опит да отговори на въпроса вестник  „Сьозджю”.  Двамата са преназначени точно преди Нова година – на 31 декември,  на изискващи по-ниско военно звание и не особено престижни позиции – армейският генерал стана началник на Инспектората в ГЩ, а бригадният генерал – шеф на Инспектората на 3-та армия. Сигнал, че те са изпаднали  немилост, беше отсъствието им от тържественото събрание на 14-15 декември в Командването на ВМС, на което бяха връчени награди за успешна военна служба. \r\nСпоред армейски среди, двамата генерали са изпаднали „в противоречие” с политическата воля за провеждане на трета турска военна операция в района източно от река Ефрат в Сирия. Възраженията им срещу тази операция са, че сегашните условия не са подходящи за нейното осъществяване: \r\n Първа причина – „Отсрещната заплаха” е много по-голяма от тази при провеждането на предишните две военни операции в Сирия – „Щитът на Ефрат” и „Маслинова клонка”; \r\n Втора причина – Не е осигурена напълно нужната за тази трета операция  международна подкрепа. Както САЩ, така дори и Русия изпращат „негативни” послания. \r\n  Трета причина – Сегашните климатични условия и самите особености на местността са определено силен „недостатък”. Това означава, че няма да може да бъде изпълнена задачата за нейното провеждане „с възможно най-малко жертви”. \r\n Четвърта причина – Под натиска и внушенията на САЩ, Турция е принуждавана да се сражава с ДАЕШ; това поражда определено безпокойство - не е необходимо и задължително за интересите на самата Турция. \r\n***  Служители на агенция „Митници и гранична защита“ са употребили сълзотворен газ срещу група от около 150 мигранти, които са се опитали да пресекат границата на САЩ от мексиканска земя, съобщава популярният вестник  The New York Times . \r\nВ изявление агенцията поясни, че в ранните часове на деня мигрантите са се опитали да се изкачат и да минат под граничната ограда близо до Сан Диего и Тихуана, Мексико - в същия район, в който миналата година американските офицери използваха сълзотворен газ, и в който мексиканските власти се борят да овладеят безразборното движение на хилядите мигранти, бягащи от насилието и бедността в Централна Америка. \r\nВ ранните часове на вторник, когато мигрантите са се събрали край оградата на границата, няколко тийнейджъри са се опитали да пресекат бариерата. Други са започнали да хвърлят камъни върху оградата пред американските офицери, според изявлението. \r\nАмериканските офицери са забелязали, че членовете на групата се опитват да „вдигнат по-големите деца и да ги прехвърлят над оградата“ – действие, което освен всичко друго е и опасно. \r\nВ изявлението се подчертава още, че „нито един агент не е станал свидетел някой от мигрантите на ограждащата линия, включително и децата, да са изпитали въздействие от химичните агенти, които са били насочени срещу онези, които са хвърляли камъни срещу представителите на американските власти“.  \r\nСлед употребата на сълзотворния газ повечето мигранти са се разпръснали далеч от оградата и границата, уточниха още от агенцията. По случая са задържани 25 мигранти, включително двама младежи.  \r\nМинистерството на вътрешната сигурност на администрацията на Тръмп, което контролира митническата и граничната защита, е подложено на силен натиск за това как третира мигрантите на границата и в САЩ, подчертават от редакцията. \r\n***  Погледнато през изкривения обектив на Вашингтонския институт за външна политика, не изглежда, че преговорите между САЩ и Северна Корея за денуклеаризация на последната се развиват особено добре. Това твърдение обаче е погрешно и откровено заблуждаващо. То затъмнява основния интереса на национална сигурност по севернокорейския случай: мир на полуострова, пише Даниел ДеПетрис в статия за списание  The American Conservative .  Агенция „Фокус“  представя превод на статията без редакторска намеса и с уточнението, че тя отразява единствено оценката на автора й.  \r\nСрещата на американския държавен секретар Майк Помпео с дясната ръка на севернокорейския лидер Ким Чен-ун, Ким Йон-чол, бе отложена в последния момент и все още предстои да бъде договорена нова дата за провеждането й.  Специалният пратеник на администрацията на Тръмп Стивън Бийгън все още не е разговарял със своя севернокорейски колега, а публичните доклади на Пхенян за разширяване на ракетно съоръжение в близост до китайската граница подхраниха още повече опасенията на нервните анализатори във Вашингтон. \r\nИ все пак, като се има предвид историята на преговорите с Пхенян през последния четвърт век, би било по-изненадващо, ако нямаше препятствия по пътя. Да се мисли, че Вашингтон и Пхенян може да преодолеят 65 години на враждебност в рамките на няколко месеца, би било наивно. \r\nПрезидентът на САЩ изглежда разбира това. Той поясни миналата седмица, че преговорите продължават и че няма смисъл процесът да бъде ускоряван. Въпреки значителните проблеми с ядрените преговори както в  САЩ, така и в Северна Корея, Тръмп е решен да пристъпи към втора среща на върха с Ким Чен-ун. Твърдият, честен диалог е най-добрият начин за САЩ да предотвратят връщането на напрежението на Корейския полуостров и дните на „огън и ярост“. \r\nЦелта на срещата на високо равнище обаче трябва да бъде по-голяма от настояването за бърза и незабавна денуклеаризация на Северна Корея - цел, която от гледна точка на Ким Чен-ун би била едновременно невероятно глупава и преждевременна. Вместо това следващата среща трябва да послужи като отправна точка за стратегия, която се фокусира върху мира на Корейския полуостров и убеждаването на Ким Чен-ун в дългосрочен план, че той вече не се нуждае от ядрени оръжия за оцеляването си. \r\nМакар със сигурност да е идеално, ако Пхенян се съгласи бързо да премахне цялата си инфраструктура за ядрени оръжия до последната центрофуга, тази цел просто не е постижима. И това е добре – САЩ сдържаха и възпираха далеч по-мощния СССР по време на Студената война, могат да направят същото с по-малка и по-бедна Северна Корея – при това безкрайно любезно - с нашето огромно ядрено и конвенционално превъзходство. \r\nВ реалния свят страните се колебаят едностранно да се разоръжават от страх да не бъдат измамени или да се възползват от тях. Това безпокойство е особено приложимо за Северна Корея, страна, заобиколена от съседи, които са далеч по-богати и по-мощни, отколкото би могла да мечтае. Твърдението на администрацията на Тръмп, че Пхенян ще предприеме значителни и конкретни стъпки в процеса на денуклеаризация, преди да се предложат отстъпки, е нереалистично. И както Пхенян показа през предходните шест месеца, такава максималистична позиция е предварително програмирана да се провали. Всъщност, ако подходът на администрацията на Доналд Тръмп бе изпълним, той вероятно вече щеше да е постигнал известен успех. \r\nМалко вероятно е Пхенян да се раздели със застраховащата си ядрена политика в сегашната среда, където доверието почти не съществувава. Всъщност денуклеаризацията може никога да не стане възможна. Мирът на Корейския полуостров обаче е възможен. \r\nИменно тук президентът на САЩ Доналд Тръмп трябва да съсредоточи усилията си: да подкрепи усилията на президента на Южна Корея Мун Дже-ин да договори мир с Ким Чен-ун. \r\nТочно както Южна Корея е решена да съжителства със своя съсед на север, така и САЩ може да заемат подобна позиция. Дори да отнеме много години, докато Ким Кен-ун се откаже от ядрената си мощ, САЩ могат и наистина трябва да намерят начини да проучат възможности за постигане на по-продуктивни двустранни отношения със Северна Корея - такива, които завинаги ще предотвратят избухването на голям пожар в региона. \r\nЗа по-малко от година Мун Дже-ин успя да обърне цялата ситуация. Той се срещна с Ким Чен-ун три пъти, срещи, които повечето не мислеха за възможни преди година, и е постигнал напредък към мира, крайната цел на Сеул. \r\nМун Дже-ин подписа цялостно споразумение за демилитаризация със Севера, което се отнася и за демилитаризираната зона. Сеул и Пхенян координираха операциите по разминиране и унищожаването на охранителни кули по силно милитаризираната граница. Също така те създадоха работни групи, в които длъжностни лица и военни служители от двете страни могат да си сътрудничат, за да подобрят комуникацията и да ограничат недоразуменията. И двете Кореи са в процес на проучване на възможността за повторно свързване на своите железопътни линии. \r\nВъпреки че нито една от тези инициативи не е отделена от големия въпрос за ядрения арсенал на Севера, всяка от тях е помогнала за създаването на атмосфера, която е много по-конструктивна от враждебността, която преобладаваше само допреди една година. \r\nВместо да ограничава тези междукорейски инициативи, като настоява за незабавна денуклеаризация, която няма да се случи, Вашингтон трябва да насърчава - и когато е уместно, да подпомага - своите южнокорейски съюзници за постигането на още по-голям напредък. В Съвета за сигурност на ООН администрацията на Тръмп може да предостави подкрепа за междукорейското помирение чрез освобождаване от санкции по конкретни проекти. \r\nМнозина във Вашингтон ще се присмеят на тези препоръки. Други ще използват страха, за да подтикнат САЩ към ненужно военно противопоставяне, което ще доведе до големи смущения в световната икономика и до огромни загуби на човешки животи. \r\nПоради огромната си огнева мощ и гарантирана победа в случай на конфликт, САЩ със сигурност са в състояние да победят Северна Корея. В действителност, САЩ възпират Северна Корея през всеки един ден от последните 12 години. Ким Чен-ун може да е екстремен нарцисист, но не е самоубиец. За човек, чиято преобладаваща цел е самосъхранението на режима, САЩ притежават всички възможности, необходими за ограничаване на възможностите на Северна Корея. \r\nАко Тръмп иска да бъде запомнен от историята като лидер, допринесъл за укрепване на мира на Корейския полуостров и за положителната трансформация на отношения между САЩ и Северна Корея, той трябва да се съсредоточи върху мира с Пхенян сега и да отложи денуклеаризацията за по-късна дата. \r\nКолкото по-бързо президентът на САЩ се реши на корекция на курса в своята стратегия за преговори, толкова по-вероятно е инстинктите му за наистина новаторска сделка да бъдат подсилени. Що се отнася до Северна Корея, Тръмп трябва да пренебрегне съветите от по-интервенционистките си съветници и да започне да се ориентира към политика на мир. \r\n***  Патрик Шанахан започна първия си работен ден като нов министър на отбраната на САЩ, изяснявайки пред колегите си от Пентагона кои са основните приоритети в американската стратегия за национална отбрана, изтъквайки Китай като ключов фактор, коментират в редакцията на англоезичното китайско издание  The South China Morning Post . \r\nШанахан, който зае поста на 1 януари, след като Джеймс Матис подаде оставка на фона на несъгласията с американския президент Доналд Тръмп, посъветва ключови служители от Министерството на отбраната да се съсредоточат върху широкия преглед на Националната стратегия за отбрана, който да подчертава нова ера в „надпреварата с великите сили“ Русия и Китай. \r\n„Докато се съсредоточаваме върху текущите операции, изпълняващият длъжността министър на отбраната каза на екипа да си спомни за Китай, Китай и пак Китай”, заяви представител на Пентагона, цитиран от изданието. \r\nСАЩ обвиняват Пекин в придържането към модел на военен и икономически шпионаж и критикува амбициозната китайска търговска и инфраструктурна инициатива „Един пояс, един път“ като форма на икономическа принуда. \r\nСлед Матис, може ли следващият ръководител на американската отбрана да направи това, което трябва да се направи, за да предотврати войната в Южнокитайско море? \r\n„През 2019 г. Националната стратегия за отбрана остава нашето ръководство. Военната сила на Америка остава нашият фокус”, заяви Шанахан в новогодишно послание, публикувано в социалната мрежа „Туитър“.  \r\nВ сряда Шанахан ще участва в среща на кабинета с Тръмп, първата за новата година.  \r\nМалко известен извън бизнес кръговете, Шанахан поема поста на министър на отбраната на САЩ в момент на бурни промени и непредсказуеми външни политически ходове на президента Доналд Тръмп.  \r\nШанахан не е служил в армията, но работи от юли 2017 г. като заместник-секретар на отбраната. Преди това той е работил в продължение на 30 г. за „Боинг“, припомнят от редакцията.", "date": "2019.01.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/03/2607830/nyama-da-ima-vinetki-za-severnata-skorostna-tangenta-obzor.html", "text": "След първото за годината правителствено заседание премиерът Бойко Борисов обяви, че преминаването по Северната скоростна тангента в София ще става без винетка, както досега. Разговори за това ще има ли винетка за пътния участък се водеха между Столична община и АПИ. „Както Южната дъга е в рамките на София, така и Северната тангента е в рамките на града, разпоредил съм винетната система да се отчита, както досега\", заяви Борисов. Според него смисълът на това да се прави Южна дъга или Северна тангента винаги е бил те да са в услуга на гражданите- да пътуват по-бързо, по-безопасно, по-лесно ин да имат възможност за по-високи доходи. Премиерът призова кметовете да полагат повече грижи за пътищата, ако искат те да са общински и да се ползват без винетки от гражданите. „Сега кметовете, за съжаление все от ГЕРБ, им е много лесно да казват: „Държавата“. Хубаво, държавата ги построи, плати ко-финансирането по европейските фондове, поддръжката сега пак държавата да я прави. Да де, ама държавата е на всички тези граждани. Така че като искате по 12 платна в градовете, ето подаряваме ви ги, поддържайте ги“, коментира Борисов. \r\n „Северната скоростна тангента ще бъде изключена от списъка на пътищата, за които е нужна винетка и благодаря на премиера Бойко Борисов, че прие аргументите ни“, заяви столичният кмет Йорданка Фандъкова. Тя обърна внимание, че тангентата извежда голяма част от трафика, който преминава през центъра, и е изключително важна, както за намаляване на задръстванията, така и за подобряване на качеството на въздуха. „Хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа“, посочи Фандъкова.  \r\nПо-рано през деня председателят на УС на АПИ инж. Светослав Глосов коментира, че отсечката е транзитен път, част от бъдещата АМ „Европа“, и агенцията ще настоява тя да бъде платена. Той обърна внимание, че при купуване на годишна винетка ползването на цялата републиканската пътна мрежа струва за шофьор на лек автомобил 26 стотинки на ден, а за отиване и връщане по Северната скоростна тангента, което е около 32 км, са необходими около 8-10 лв. за гориво в двете посоки. Председателят на УС на АПИ подчерта, че за жителите на София в крайните райони има алтернативни общински пътища, които са безплатни и те също може да се ползват. Дончо Барбалов, зам.-кмет на София, отбеляза, че Северната тангента се използва от стотици хиляди столичани и трябва да се намери законово решение на казуса.  \r\nПо-късно от АПИ съобщиха, че до 25 януари работна комисия ще търси законови решения за Северната скоростна тангента. В комисията ще участват експерти от пътната агенция и Столична община. „Целта е да не се намаляват приходите на агенцията от пътни такси, основно тол за превозните средства над 3,5 тона, които ще се събират от 16 август, тъй като те са необходими за изграждането и поддържането на инфраструктурата“, заяви инж. Глосов. Заместник-кметът на София Дончо Барбалов каза, че има още много да се работи на експертно ниво, защото трябва да намери законово решение, съобразено с очакванията на столичани, което да осигури финансов ресурс за развитието и поддържането на транспортната инфраструктура. Той подчерта, че предстои да се обсъди дали Столична община ще има възможност да поддържа Северната скоростна тангента, тъй като в момента 16-километровият участък се поддържа от АПИ.", "date": "2019.01.03", "title": "Няма да има винетки за Северната скоростна тангента (ОБЗОР)"}
{"url": "http://www.focus-news.net/news/2019/01/03/2607834/dimitar-popov-bzdp-gotse-delchev-prez-izminalata-godina-predstavihme-filma-krilatiyat-sased-2018-zasnet-s-kamera-varhu-shtarkelovo-gnezdo.html", "text": "През изминалата година представихме филма „Крилатият съсед 2018“ . Това каза за  Радио „Фокус“- Пирин  Димитър Попов, председател на „Българско дружество за защита на птиците“ – Гоце Делчев. „Решихме да направим кратък филм, който представя един реален продукт и показва резултатът от съвместната ни работа с читалище „Изгрев 1930“. По този начин дадохме възможност на хората да видят най-добрите моменти от третия сезон, заснети от първата в България онлайн видеокамера монтирана върху щъркелово гнездо в с. Баничан“, заяви Попов. По думите му официалната премиера на филма е била направена в Дома на културата в Гоце Делчев, като част от програмата на общината по случай празника на града и Европейските дни на птиците. „Показахме филма пред широката общественост, за да подчертаем значението и ролята на тази красива птица за природата и хората, която заема важно място в българския фолклор и традиции. Да покажем какви са заплахите за вида и как можем да бъдем полезни за неговото опазване“, каза още Димитър Попов. \r\nЛора КАЛЧЕВА", "date": "2019.01.03", "title": "Димитър Попов, БЗДП- Гоце Делчев: През изминалата година представихме филма „Крилатият съсед 2018“, заснет с камера върху щъркелово гнездо"}
{"url": "http://www.focus-news.net/news/2019/01/03/2607832/tass-ispaniya-e-spasila-401-migranti-ot-nachaloto-na-godinata.html", "text": "През първите два дни на 2019 г. испанската брегова охрана е спасила 401 мигранти, които са се опитали да пресекат Средиземно море. Това съобщава  ТАСС  позовавайки се на AFP. \r\nСпоред представител на бреговата охрана във вторник в Гибралтарския проток и Алборанско море са били спасени 111 мигранти. На 2 януари са били спасени още 290 души. \r\nПрез 2015 г., поради засилване на конфликтите в редица страни от Близкия изток и Северна Африка, броят на хората, пристигащи в Европа от тези региони, рязко се увеличи. Средиземноморският маршрут е основен за мигрантите към ЕС, а вторият по големина транзитен маршрут минава през Балканите. Превод и редакция : Калоян Пенков", "date": "2019.01.03", "title": "ТАСС: Испания е спасила 401 мигранти от началото на годината"}
{"url": "http://www.focus-news.net/news/2019/01/03/2607831/vzglyad-zhitelite-na-magnitogorsk-tryabva-da-vyarvat-v-chudo-i-da-othvarlyat-izmislitsite.html", "text": "Трагедията, която се случи преди Нова година в Магнитогорск, показа как хората могат да се съберат и да проявят смелост пред общата скръб. Спасителите, участващи в операцията, извършиха чудо, като извадиха бебето от развалините. А оцелелите от шока показаха примери за истинско съчувствие. Обаче имаше и такива, които не пренебрегнаха спекулациите с болката на руснаците и използват трагедията за свои собствени цели. \r\nСпоред министерството на извънредните ситуации, към 20.00 часа на 2 януари, броят на загиналите в резултат на срутването в Магнитогорск е бил 26 души. \r\nВъпреки това на мястото на трагедията се случиха невероятни събития. Истинско чудо на Нова година беше спасението на 11-месечно бебе в деня след трагедията. Бебето прекарва повече от 30 часа под бетонните руини. \r\nТо било спасено от факта, че е било в яслите и завито. Мястото, където може да е бебето, показва бащата. Спасителите дълго време опитват да достигнат, внимателно разбивайки отломки. Най-накрая един от спасителите чу гласа, когато няколко плочи бяха избутани настрана и беше обявена минута мълчание. „Те крещяха:„ Тихо! ”И детето също реагира, започна да се успокоява. Те започнаха да казват: „Къде си?“ То започна да реагира. И след като се увери, ръководителят на центъра каза -  тук ще работим - каза един от участниците в спасителната операция Петър Гриценко. \r\nСпасеният живот на малкия човек е голяма радост в поредица от разочарования. Виждайки розовите чорапи, си мислеха - момиче, съобщава НТВ. Спасеният обаче бил момчето Иван. По-късно детето е евакуирано в Москва. Той е в тежко състояние, но според лекарите няма заплаха за живота. \r\nНякои жители са се спасили по щастлива случайност. Евгений Юрченко напусна гаража 15 минути преди експлозията: излиза от дома си в 5:45, а експлозията избухва в 6 часа сутринта.  \r\nЕвгений благодари на висшите сили за второто раждане. Сега той е притеснен за съдбата на семейството, което е живяло под него - 31-годишен съпруг и съпруга и тяхното дете на година и половина. По време на експлозията те трябваше да бъдат у дома и да спят. \r\n„Всичко се случи в центъра на града преди празниците. Първата реакция на жителите беше - пълен шок, а вторият - пълно съчувствие. Още в първите часове те започнаха да носят топли неща на хората, които изскочиха, на които можеха да помогнат. През деня те събират няколко пъти повече от необходимото, хората дори са помолени да не донасят повече. В социалните мрежи веднага започнаха да се появяват съобщения: „Имам празен апартамент, мога да пусна семейство“. Собствениците на хотели предложиха да се установят при тях“, описва журналистката на Ura.ru Албина Золотухина, която е родом от Магнитогорск. \r\nВъпреки това, ситуацията в града като цяло е нервна. Цяла поредица от измислици, че това не е експлозия на газ, а терористичен акт. \r\nСледи от експлозиви или техните компоненти на мястото на срутването на входа на блока в Магнитогорск не са открити, според официален доклад на Следствения комитет, публикуван вечерта на 1 януари. Водещата версия на разпадането на входа от самото начало е експлозията на битов газ. \r\n„За съжаление, в нашата болка, в нашата трагедия, се опитват да спекулират и да запалят огън. Виждали сме такива неща в Кемерово и по-рано през последните няколко години“, казва Алексей Мартинов, политолог. \r\n„Както знаете, преди няколко години в Киев е създаден цял център за обучение на специалисти за работа в социалните мрежи. Специалистите се обучават от американските разузнавателни служби за пропагандна работа в руския сегмент на интернет. Това е такава психологическа и информационна война, която не спира за секунда и е особено видима в такива моменти на траур, мъка и съпричастност към падналите сънародници“, отбелязва Мартинов. \r\n„Ако беше терористична атака, оперативният щаб, който сега работи, нямаше да бъде толкова отворен. А там, всъщност, всеки може да дойде и да донесе хуманитарна помощ, например“, добавя Золотухина. \r\n„Всички бедствия, причинени от човека и инциденти, които ще се случат в Русия, сега ще бъдат придружени от умишлено системно запълване от украинските единици за психологически операции, които се управляват директно от американските и британските разузнавателни служби. Сега това е постоянен страничен ефект“, казва председателят на Фондацията за изследване на демокрацията, Максим Григориев. \r\nКак се прави това не е тайна: „или чрез напълване на невярна информация, или чрез многократно преувеличаване на щетите“, казва Григориев, добавяйки, че трябва да се свикне с това. \r\n„Ясно е защо това се прави. Да се намесва във вътрешните работи на Русия, да влоши отношението към властите и да създаде усещането, че в Русия има много негативни събития“, казва Григориев. Според него е полезно да се анализира информацията по по-балансиран начин, за да се разделят действителността и фалшификацията.", "date": "2019.01.03", "title": "ВЗГЛЯД: Жителите на Магнитогорск трябва да вярват в чудо и да отхвърлят измислиците"}
{"url": "http://www.focus-news.net/news/2019/01/03/2607835/gazetaru-ot-kurilite-do-bryuksel-kakvo-da-ochakvame-ot-2019-g.html", "text": "През новата 2019 г. в световната политика предстоят редица важни събития. Някой ще продължи да решава стари проблеми, докато други политици могат да се изправят пред напълно нови предизвикателства. Чакаме силни триумфални речи, горчиви признания за поражение и разгорещени дебати на световни лидери.  \r\nМоже би първото значимо събитие тази година ще бъде посещението на Шинздо Абе в Русия през януари, което руският президент Владимир Путин обяви в началото на декември миналата година по време на срещата на високо равнище на Г-20 в Аржентина. \r\nТази среща ще бъде юбилейна за Путин и Абе - лидерите на двете страни ще проведат среща за 25-ти път. \r\nВъпреки това е малко вероятно тя да сложи край на Курилския спор. В краят на 2018 г. Абе призна, че в преговорите с Русия по териториалния въпрос и мирния договор има „голямо количество проблеми“. \r\nНезависимо от това, японският премиер се надява на „съществена дискусия“ за мирния договор с руския си колега, което не оставя никакво съмнение: за руско-японските отношения 2019 година ще премине в търсенето на решение в болезнен спор. \r\n29 март е съдбоносна дата за Обединеното кралство. Именно в този ден ще се проведе Брекзит - оттеглянето на Обединеното кралство от ЕС. С началото на официалната процедура за Брекзит, страните ще влязат в преходен период в отношенията, който ще продължи до края на 2020 г., когато окончателно приключи „разводът“. \r\nФакт е, че британският парламент все още не е ратифицирал плана, одобрен от Европейския съюз за Брекзит. Ако в резултат на това парламентът гласува против споразумението, Лондон ще има 21 дни, за да предостави нов план за излизане за ЕС. През това време може да се вземе решение за Брекзит без сделка, провеждане на нов референдум или дори за предсрочни парламентарни избори. \r\nВеликобритания също има право на едностранно анулиране на сделката, което е предвидено в член 50 от Договора от Лисабон. Възможността Обединеното кралство да напусне ЕС без споразумение с властите в Брюксел от дълго време е било разглеждано от експерти, политици и членове на парламента и всички са съгласни, че този сценарий няма да се хареса на Лондон. \r\nВ първите месеци на 2019 г. процесът на напускане на Великобритания от ЕС определено ще бъде в центъра на вниманието на целия свят. \r\nНа 31 март 2019 г. Украйна едновременно ще проведе президентски и парламентарни избори - първите след кризата, която започна през 2014 г. в страната. \r\nДо 3 февруари 2019 г. кандидатите за държавен глава ще могат да представят необходимите документи за регистрация. След регистрацията те ще могат да започнат предизборна кампания, която ще продължи до 29 март. \r\nЗначението на предстоящите избори в Украйна е трудно да се преценява: това ще зависи от техните резултати, дали Киев ще продължи сегашния курс към увеличаване на конфронтацията с Русия, или ще започне дългоочаквано затопляне в отношенията между двете страни. \r\nНа 19 декември Доналд Тръмп обяви, че американските военни скоро ще напуснат Сирия. Американският президент обясни, че коалицията, водена от Съединените щати, победи бойците от „Ислямска държава“ и това е единствената причина американските сили да са в страната. \r\nТогава агенция Reuters написа, че ще са необходими 60 до 100 дни, за да се изтегли изцяло контингента. Още през тази година The New York Times, позовавайки се на източници в Белия дом, съобщи, че американските войски ще напуснат Сирия в рамките на четири месеца. \r\nВ същото време съществува възможност изявлението на Тръмп за оттеглянето да не бъде изпълнено. Тази ситуация се повтори няколко пъти в Афганистан - американски политици говориха за изтеглянето на войски от тази страна, но в крайна сметка останаха. \r\nВ Европа основното политическо събитие на годината определено ще бъдат изборите за Европейски парламент, насрочени за края на май. \r\nПредставители на управляващите елити в повечето европейски страни се опасяват, че младите популистки партии от националистическия спектър могат да се конкурират с тях при този вот. \r\nЗа европейските парламентарни избори активно се готвят десни националисти като „Алтернатива за Германия“, „Шведски демократи“, френската „Национален фронт“, италианската „Северна лига“ и унгарската националистическа партия „Йобик“. \r\nВсички тези партии, които имат много различия помежду си, се обединяват в две неща: отхвърлянето на масовата миграция към техните страни и неприязън към Европейския съюз.  \r\nДългогодишното господство на Европейската народна партия и Партията на европейските социалисти, които държат ЕС заедно с коалиционните споразумения, може да е минало.", "date": "2019.01.03", "title": "Газета.ru: От Курилите до Брюксел: какво да очакваме от 2019 г."}
{"url": "http://www.focus-news.net/news/2019/01/03/2608216/tass-pompeo-zayavi-che-voyskata-na-sasht-zapochva-protsesa-na-izteglyane-ot-siriya.html", "text": "Американските войски вече напускат Сирия. Това съобщи държавният секретар на САЩ Майкъл Помпео в интервю за Newsmax, предава  TACC . \r\nПомпео подчерта, че Съединените щати „ще продължат кампанията срещу „Ислямска държава“ и ще положи всички усилия, за да „осигури стабилност в целия Близък изток“. В отговор на въпроса на репортера относно момента на изтеглянето на американските войски, ръководителят на Държавния департамент заяви: „Не мога да дам информация за срока на изтеглянето. Не искам опонентите да знаят точно кога ще напуснем Сирия“. \r\nВ същото време държавният секретар подчерта, че Съединените щати „продължават антииранската кампания“. „Ще се справим с тези задачи. Ще продължим да постигаме резултати. Просто ще го направим, когато американските войски напуснат Сирия\", каза той. \r\nДържавният секретар посочи също така важността на гарантирането на сигурността на религиозните малцинства в Сирия и предотвратяването на сблъсъци между турските и кюрдските сили. „Всички тези задачи все още са част от американската мисия“, заключи ръководителят на Държавния департамент. \r\nНа 19 декември Тръмп обяви решението да започне изтеглянето на американски войски от Сирия. Той обясни това с факта, че победата над „Ислямска държава“ в Сирия е постигната и, че борбата срещу терористите е единствената причина, поради която американските въоръжени сили са там. Превод и редакция : Калоян Пенков", "date": "2019.01.03", "title": "ТАСС: Помпео заяви, че войската на САЩ започва процеса на изтегляне от Сирия"}
{"url": "http://www.focus-news.net/news/2019/01/03/2607827/ria-novosti-hantsman-poseti-zadarzhaniya-za-shpionazh-amerikanets-v-rusiya.html", "text": "Посланикът на САЩ в Русия Джон Хънтсман посети задържания американец Пол Уилън в центъра за задържане „Лефортово“ в Москва и му обеща подкрепа, съобщиха за  РИА Новости  от американското посолство. \r\n„Посланик Хънтсман посети Пол Уилън днес в „Лефортово“. Той е изразил своята подкрепа за г-н Уилън и му е обещал помощ от страна на дипломатическата мисия. Посланик Хънтсман е разговарял със семейството на Уилън“, съобщи говорителят на посолството Андреа Калън. Превод и редакция : Калоян Пенков", "date": "2019.01.03", "title": "РИА Новости: Хънтсман посети задържания за шпионаж американец в Русия"}
{"url": "http://www.focus-news.net/news/2019/01/03/2607833/izvestiya-chervenite-bareti-obyaviha-voyna-na-prestapnitsite.html", "text": "Министерството на отбраната значително разшири правомощията на военната полиция. В отделите й, които сега се създават в регионите, ще се появят собствени единици. Също така военната полиция ще се занимава с регистрация и предварително разследване на административни и престъпни деяния. По-специално, те ще могат да изземват веществени доказателства, да извършват арести, разпити или претърсвания. В действителност военната полиция е получила авторитета на цивилната полиция в рамките, предвидени в Наказателно-процесуалния кодекс.  \r\nМинистерството на отбраната съобщи за  Известия , че ведомството е издало заповед, която предвижда прехвърляне на редица важни функции към военната полиция. По-специално, на военна полиция е предоставено правото да получава, регистрира и проверява съобщения за нарушения на закона и реда и извършването на престъпления. „Червените барети“ ще провеждат и спешни следствени действия по наказателни дела. \r\nВ отделите на военна полиция, които сега се създават в регионите, организират свои дежурни части. Ръководителите на тези звена ще започнат да водят протокола за докладване на престъпността, където ще се записват всички извънредни ситуации. \r\nВ случай, че войник извърши административно нарушение, „червените барети“ ще проверят инцидента. Ако е необходимо, те ще изпратят материали за груби дисциплинарни нарушения на военен съд, където ще бъде взето решение за арест на виновния войник. \r\nВ рамките на спешни следствени действия „червените барети“ получиха правото да задържат заподозрени, разпитват жертви и свидетели. Освен това могат да отцепват местопрестъплението, да извършват претърсвания, да изземват и проучват веществени доказателства. Това сериозно разширява правомощията на „червените барети“. Ако военна полиция със сигурност знае, че престъпникът е скрил оръжието на престъплението в апартамента, ще може да пробие вратата без съдебна заповед, заяви адвокат. Такива действия са необходими, за да не може престъпникът да унищожи доказателства. \r\nСега не само служителите на военните следствени органи, но и военната полиция имат право да образуват наказателно производство в координация с военната прокуратура. \r\nНовите функции имат за цел да укрепят върховенството на закона в армията, като това ще позволи незабавно да се разследват наказателни дела. Военната полиция е сравнително нова структура в министерството на отбраната. Тя беше сформирана на 1 декември 2011 г., като отговаря за поддръжката на закона и реда, осигуряването на пътна безопасност и защитата на чувствителните обекти.", "date": "2019.01.03", "title": "Известия: „Червените барети“ обявиха война на престъпниците"}
{"url": "http://www.focus-news.net/news/2019/01/03/2607836/goran-stefanov-istoricheski-muzey-prof-aleksandar-fol-malko-tarnovo-narodniyat-obichay-e-sakralizirano-deystvie-s-nyakolko-skriti-smisala.html", "text": "Народният обичай представлява сакрализирано действие, което има няколко скрити смисъла. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“ в Малко Търново. По думите му всичко, което се извършва по време на обичай, е свързано с цял комплекс от обредни действия, които не целят единствено създаването на навик, а представляват сакрализирано действие. „Самите изпълнители на даден обичай не винаги са го осъзнавали и това е проблемът, защото, след като определен обред или ритуал, изгубел своя дълбинен смисъл, се превръщал в нещо обикновено или обичайно. Именно оттам идва езотеричната страна на народните празници, които могат да бъдат разгледани в една цялостна верига, която цели да социализира различните промени във времето, както и самите календарни празници“, обясни Стефанов. Той добави, че пример за това е забраната за излизане след залез слънце по време на Мръсните дни. „Това може да се възприеме като своеобразна забрана за нарушаване на тази сакрална обредност, която е установена и фиксирана от тези календарни дни“, допълни още етнографът. \r\nМария ПОПЧЕВА", "date": "2019.01.03", "title": "Горан Стефанов, Исторически музей „Проф. Александър Фол“- Малко Търново: Народният обичай е сакрализирано действие с няколко скрити смисъла"}
{"url": "http://www.focus-news.net/news/2019/01/03/2607838/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "ВЗГЛЯД : Трагедията, която се случи преди Нова година в Магнитогорск, показа как хората могат да се съберат и да проявят смелост пред общата скръб. Спасителите, участващи в операцията, извършиха чудо, като извадиха бебето от развалините. А оцелелите от шока показаха примери за истинско съчувствие. Обаче имаше и такива, които не пренебрегнаха спекулациите с болката на руснаците и използват трагедията за свои собствени цели. \r\nСпоред министерството на извънредните ситуации, към 20.00 часа на 2 януари, броят на загиналите в резултат на срутването в Магнитогорск е бил 26 души. \r\nВъпреки това на мястото на трагедията се случиха невероятни събития. Истинско чудо на Нова година беше спасението на 11-месечно бебе в деня след трагедията. Бебето прекарва повече от 30 часа под бетонните руини. \r\nТо било спасено от факта, че е било в яслите и завито. Мястото, където може да е бебето, показва бащата. Спасителите дълго време опитват да достигнат, внимателно разбивайки отломки. Най-накрая един от спасителите чу гласа, когато няколко плочи бяха избутани настрана и беше обявена минута мълчание. „Те крещяха:„ Тихо! ”И детето също реагира, започна да се успокоява. Те започнаха да казват: „Къде си?“ То започна да реагира. И след като се увери, ръководителят на центъра каза -  тук ще работим - каза един от участниците в спасителната операция Петър Гриценко. \r\nСпасеният живот на малкия човек е голяма радост в поредица от разочарования. Виждайки розовите чорапи, си мислеха - момиче, съобщава НТВ. Спасеният обаче бил момчето Иван. По-късно детето е евакуирано в Москва. Той е в тежко състояние, но според лекарите няма заплаха за живота. \r\nНякои жители са се спасили по щастлива случайност. Евгений Юрченко напусна гаража 15 минути преди експлозията: излиза от дома си в 5:45, а експлозията избухва в 6 часа сутринта.  \r\nЕвгений благодари на висшите сили за второто раждане. Сега той е притеснен за съдбата на семейството, което е живяло под него - 31-годишен съпруг и съпруга и тяхното дете на година и половина. По време на експлозията те трябваше да бъдат у дома и да спят. \r\n„Всичко се случи в центъра на града преди празниците. Първата реакция на жителите беше - пълен шок, а вторият - пълно съчувствие. Още в първите часове те започнаха да носят топли неща на хората, които изскочиха, на които можеха да помогнат. През деня те събират няколко пъти повече от необходимото, хората дори са помолени да не донасят повече. В социалните мрежи веднага започнаха да се появяват съобщения: „Имам празен апартамент, мога да пусна семейство“. Собствениците на хотели предложиха да се установят при тях“, описва журналистката на Ura.ru Албина Золотухина, която е родом от Магнитогорск. \r\nВъпреки това, ситуацията в града като цяло е нервна. Цяла поредица от измислици, че това не е експлозия на газ, а терористичен акт. \r\nСледи от експлозиви или техните компоненти на мястото на срутването на входа на блока в Магнитогорск не са открити, според официален доклад на Следствения комитет, публикуван вечерта на 1 януари. Водещата версия на разпадането на входа от самото начало е експлозията на битов газ. \r\n„За съжаление, в нашата болка, в нашата трагедия, се опитват да спекулират и да запалят огън. Виждали сме такива неща в Кемерово и по-рано през последните няколко години“, казва Алексей Мартинов, политолог. \r\n„Както знаете, преди няколко години в Киев е създаден цял център за обучение на специалисти за работа в социалните мрежи. Специалистите се обучават от американските разузнавателни служби за пропагандна работа в руския сегмент на интернет. Това е такава психологическа и информационна война, която не спира за секунда и е особено видима в такива моменти на траур, мъка и съпричастност към падналите сънародници“, отбелязва Мартинов. \r\n„Ако беше терористична атака, оперативният щаб, който сега работи, нямаше да бъде толкова отворен. А там, всъщност, всеки може да дойде и да донесе хуманитарна помощ, например“, добавя Золотухина. \r\n„Всички бедствия, причинени от човека и инциденти, които ще се случат в Русия, сега ще бъдат придружени от умишлено системно запълване от украинските единици за психологически операции, които се управляват директно от американските и британските разузнавателни служби. Сега това е постоянен страничен ефект“, казва председателят на Фондацията за изследване на демокрацията, Максим Григориев. \r\nКак се прави това не е тайна: „или чрез напълване на невярна информация, или чрез многократно преувеличаване на щетите“, казва Григориев, добавяйки, че трябва да се свикне с това. \r\n„Ясно е защо това се прави. Да се намесва във вътрешните работи на Русия, да влоши отношението към властите и да създаде усещането, че в Русия има много негативни събития“, казва Григориев. Според него е полезно да се анализира информацията по по-балансиран начин, за да се разделят действителността и фалшификацията. \r\n*** Известия : Министерството на отбраната значително разшири правомощията на военната полиция. В отделите й, които сега се създават в регионите, ще се появят собствени единици. Също така военната полиция ще се занимава с регистрация и предварително разследване на административни и престъпни деяния. По-специално, те ще могат да изземват веществени доказателства, да извършват арести, разпити или претърсвания. В действителност военната полиция е получила авторитета на цивилната полиция в рамките, предвидени в Наказателно-процесуалния кодекс.  \r\nМинистерството на отбраната съобщи за  Известия , че ведомството е издало заповед, която предвижда прехвърляне на редица важни функции към военната полиция. По-специално, на военна полиция е предоставено правото да получава, регистрира и проверява съобщения за нарушения на закона и реда и извършването на престъпления. „Червените барети“ ще провеждат и спешни следствени действия по наказателни дела. \r\nВ отделите на военна полиция, които сега се създават в регионите, организират свои дежурни части. Ръководителите на тези звена ще започнат да водят протокола за докладване на престъпността, където ще се записват всички извънредни ситуации. \r\nВ случай, че войник извърши административно нарушение, „червените барети“ ще проверят инцидента. Ако е необходимо, те ще изпратят материали за груби дисциплинарни нарушения на военен съд, където ще бъде взето решение за арест на виновния войник. \r\nВ рамките на спешни следствени действия „червените барети“ получиха правото да задържат заподозрени, разпитват жертви и свидетели. Освен това могат да отцепват местопрестъплението, да извършват претърсвания, да изземват и проучват веществени доказателства. Това сериозно разширява правомощията на „червените барети“. Ако военна полиция със сигурност знае, че престъпникът е скрил оръжието на престъплението в апартамента, ще може да пробие вратата без съдебна заповед, заяви адвокат. Такива действия са необходими, за да не може престъпникът да унищожи доказателства. \r\nСега не само служителите на военните следствени органи, но и военната полиция имат право да образуват наказателно производство в координация с военната прокуратура. \r\nНовите функции имат за цел да укрепят върховенството на закона в армията, като това ще позволи незабавно да се разследват наказателни дела. Военната полиция е сравнително нова структура в министерството на отбраната. Тя беше сформирана на 1 декември 2011 г., като отговаря за поддръжката на закона и реда, осигуряването на пътна безопасност и защитата на чувствителните обекти. \r\n*** Газета.ru : През новата 2019 г. в световната политика предстоят редица важни събития. Някой ще продължи да решава стари проблеми, докато други политици могат да се изправят пред напълно нови предизвикателства. Чакаме силни триумфални речи, горчиви признания за поражение и разгорещени дебати на световни лидери.  \r\nМоже би първото значимо събитие тази година ще бъде посещението на Шинздо Абе в Русия през януари, което руският президент Владимир Путин обяви в началото на декември миналата година по време на срещата на високо равнище на Г-20 в Аржентина. \r\nТази среща ще бъде юбилейна за Путин и Абе - лидерите на двете страни ще проведат среща за 25-ти път. \r\nВъпреки това е малко вероятно тя да сложи край на Курилския спор. В краят на 2018 г. Абе призна, че в преговорите с Русия по териториалния въпрос и мирния договор има „голямо количество проблеми“. \r\nНезависимо от това, японският премиер се надява на „съществена дискусия“ за мирния договор с руския си колега, което не оставя никакво съмнение: за руско-японските отношения 2019 година ще премине в търсенето на решение в болезнен спор. \r\n29 март е съдбоносна дата за Обединеното кралство. Именно в този ден ще се проведе Брекзит - оттеглянето на Обединеното кралство от ЕС. С началото на официалната процедура за Брекзит, страните ще влязат в преходен период в отношенията, който ще продължи до края на 2020 г., когато окончателно приключи „разводът“. \r\nФакт е, че британският парламент все още не е ратифицирал плана, одобрен от Европейския съюз за Брекзит. Ако в резултат на това парламентът гласува против споразумението, Лондон ще има 21 дни, за да предостави нов план за излизане за ЕС. През това време може да се вземе решение за Брекзит без сделка, провеждане на нов референдум или дори за предсрочни парламентарни избори. \r\nВеликобритания също има право на едностранно анулиране на сделката, което е предвидено в член 50 от Договора от Лисабон. Възможността Обединеното кралство да напусне ЕС без споразумение с властите в Брюксел от дълго време е било разглеждано от експерти, политици и членове на парламента и всички са съгласни, че този сценарий няма да се хареса на Лондон. \r\nВ първите месеци на 2019 г. процесът на напускане на Великобритания от ЕС определено ще бъде в центъра на вниманието на целия свят. \r\nНа 31 март 2019 г. Украйна едновременно ще проведе президентски и парламентарни избори - първите след кризата, която започна през 2014 г. в страната. \r\nДо 3 февруари 2019 г. кандидатите за държавен глава ще могат да представят необходимите документи за регистрация. След регистрацията те ще могат да започнат предизборна кампания, която ще продължи до 29 март. \r\nЗначението на предстоящите избори в Украйна е трудно да се преценява: това ще зависи от техните резултати, дали Киев ще продължи сегашния курс към увеличаване на конфронтацията с Русия, или ще започне дългоочаквано затопляне в отношенията между двете страни. \r\nНа 19 декември Доналд Тръмп обяви, че американските военни скоро ще напуснат Сирия. Американският президент обясни, че коалицията, водена от Съединените щати, победи бойците от „Ислямска държава“ и това е единствената причина американските сили да са в страната. \r\nТогава агенция Reuters написа, че ще са необходими 60 до 100 дни, за да се изтегли изцяло контингента. Още през тази година The New York Times, позовавайки се на източници в Белия дом, съобщи, че американските войски ще напуснат Сирия в рамките на четири месеца. \r\nВ същото време съществува възможност изявлението на Тръмп за оттеглянето да не бъде изпълнено. Тази ситуация се повтори няколко пъти в Афганистан - американски политици говориха за изтеглянето на войски от тази страна, но в крайна сметка останаха. \r\nВ Европа основното политическо събитие на годината определено ще бъдат изборите за Европейски парламент, насрочени за края на май. \r\nПредставители на управляващите елити в повечето европейски страни се опасяват, че младите популистки партии от националистическия спектър могат да се конкурират с тях при този вот. \r\nЗа европейските парламентарни избори активно се готвят десни националисти като „Алтернатива за Германия“, „Шведски демократи“, френската „Национален фронт“, италианската „Северна лига“ и унгарската националистическа партия „Йобик“. \r\nВсички тези партии, които имат много различия помежду си, се обединяват в две неща: отхвърлянето на масовата миграция към техните страни и неприязън към Европейския съюз.  \r\nДългогодишното господство на Европейската народна партия и Партията на европейските социалисти, които държат ЕС заедно с коалиционните споразумения, може да е минало.", "date": "2019.01.03", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/03/2607839/ria-novosti-v-kitay-e-registrirano-zemetresenie-s-magnitud-53.html", "text": "Земетресение с магнитуд 5,3 е регистрирано в провинция Съчуан, съобщава  РИА Новости  позовавайки се на китайския сеизмологичен център. \r\nПодземните трусове бяха регистрирани в окръг Гонг, област Ибин. Хипоцентърът на земетресението е на дълбочина 15 километра. \r\nНяма информация за пострадали и разрушения. Превод и редакция : Калоян Пенков", "date": "2019.01.03", "title": "РИА Новости: В Китай е регистрирано земетресение с магнитуд 5,3"}
{"url": "http://www.focus-news.net/news/2019/01/03/2607840/the-independent-sadzhid-dzhavid-zayavi-che-velikobritaniya-shte-napravi-vsichko-koeto-mozhe-za-da-osueti-iskaniyata-za-ubezhishte-ot-horata-koito-preminavat-prez-lamansha.html", "text": "Министърът на вътрешните работи беше упрекван за това, че е предложил служители да възпрепятстват молбите за убежище, подадени от мигранти, преминаващи през Ламанша. \r\nСлед като нарече драматично увеличение на преминаването на лодки от Франция „голям инцидент“, Саджид Джавид заяви, че онези, които се опитват да пътуват, може да не са „истински търсещи убежище“. \r\n„Хората не трябва да предприемат това много опасно пътуване и ако го направят, трябва да изпратим много силно послание, че няма да успеете“, заяви той по време на посещение в Дувър. \r\n„Вие идвате от Франция, която е сигурна страна, вие идвате във Великобритания почти във всеки случай, когато заявявате убежище в Обединеното кралство, но ако сте истински търсещ убежище, тогава бихте могли да го направите в сигурна страна“. \r\n„Трябва да изпратим силно послание, че тези банди ви мамят и няма да успеят“. \r\nСаджид Джавид добави: „Ако по някакъв начин успеете да стигнете до Обединеното кралство, ние ще направим всичко възможно, за да сме сигурни, че често не сте успешни, защото трябва да прекъснем тази връзка, а да прекъснем тази връзка означава, че можем да спасим повече животи“. \r\nКритиците наричат забележките „отвратителни“ и заявяват, че всеки опит за намеса в молбите за убежище или предрешаване на изхода ще бъде незаконосъобразен. \r\nОбщо 539 души са опитали пътуването през 2018 г., като 80% от преминаващите са през последните три месеца на годината.  \r\nДепутатът от парламента Стела Крийзи нарече неговите коментари „крайно отвратителни” и обвини вътрешния министър в анти-мигрантска реторика. \r\nЕд Дейви заяви: „Коментарите на министъра на вътрешните работи за бежанците, пресичащи Канала, показват, че лошата, враждебна обстановка на торите е жива и стабилна. \r\nНикола Картър, експерт по въпросите на имиграционното право в Carter Thomas Solicitors, заяви пред Independent, че намесата в молбите за убежище от мигранти, преминаващи през Канала, ще бъде „абсолютно незаконна“. \r\n„Всеки има право да кандидатства за убежище, а министерството на вътрешните работи има законово задължение да получава молби“, добави тя. \r\n„Това е наистина тревожно изявление за един министър“ - добави тя. „Когато министрите правят тези изявления, официалните лица могат да започнат да се държат по начин, който в крайна сметка започва да подкопава върховенството на закона“. \r\nИвет Купър е сред депутатите, призоваващи правителството да направи сигурни и легални начини за търсене на убежище, за да се намали искането за преминавания. \r\n„Великобритания има дълга история, която дава убежище на онези, които бягат от преследване и на спазването на международното право за бежанците и убежището“, каза тя. „Това означава, че молбите за убежище трябва да се определят според закона и обстоятелствата на всеки отделен случай, а не като произволно политическо решение, за да се възпират другите“. \r\n„Акцентът в Канала в момента трябва да бъде върху спасяването на човешки животи и предотвратяване на експлоатирането на хора от престъпни групи“. \r\nСледователите смятат, че повишената сигурност в Кале и други френски пристанища, може да е допринесла за увеличаването на прекосяванията. \r\nСпокойните метеорологични и морски условия също могат да бъдат фактор за внезапния приток - модел, наблюдаван досега с мигрантски лодки в Либия. \r\nВъпреки затварянето на „Джунглата“ в Кале, мигрантите са останали в неформални лагери по северното крайбрежие на Франция, а контрабандистите продължават да отварят нови маршрути из Европа от точките на пристигане в Италия, Гърция и Испания.", "date": "2019.01.03", "title": "The Independent: Саджид Джавид заяви, че Великобритания ще направи „всичко, което може“, за да осуети исканията за убежище от хората, които преминават през Ламанша"}
{"url": "http://www.focus-news.net/news/2019/01/03/2607841/veliko-tarnovo-rekordnite-220-hil-leva-ot-spektakli-otchita-za-2018-godina-gradskiyat-teatar.html", "text": "Рекордните близо 220 000 лева отчита като приход от спектакли през 2018 година екипът на Музикално-драматичен театър „Константин Кисимов” във Велико Търново, съобщават от  културната институция . „Общо 170 са изиграните представления, а броят на зрителите, които са ги аплодирали, достига 30 000 души“, съобщи директорът Васил Вълчев. По приходи от спектаклова дейност, брой зрители и изиграни представления изминалата 2018-а е най-успешна за храма на Мелпомена в старата столица за последните 28 години. За сравнение през 2017 г. търновският театър е изиграл 160 представления, а приходите от продадените за тях билети възлизат на около 200 000 лв.  „65 от постановките през м.г. са представени на великотърновска сцена, а останалите 105 са играни в турне в различни населени места. Обхванати са около 40 града в цялата страна, като в някои от селищата артистите от МДТ са гостували по 2-3 пъти. През миналата година поставихме началото и на дългосрочно партньорство с най-големите културни центрове в страната“, обясни театралният директор. Той припомни, че театърът е гостувал на сцените на МТ „Стефан Македонски” и Театър „Българска армия” в София, Държавна опера в Русе и Театрално-музикален продуцентски център във Варна. Всички представления на театъра в турне преминават под патронажа на кмета на Община Велико Търново инж. Даниел Панов. „Със заработените средства ръководството на театъра е покрило всички текущи разходи за 2018 г. Ще се постараем да запазим същия ръст на продажбите и през новата година, дори да го увеличим“, заяви Васил Вълчев. Като постижение на екипа той посочи постигнатия творчески и репертоарен баланс между двата художествени отдела в МДТ – драматичния и музикалния. Има баланс и между българските и чуждите заглавия в културния афиш. Общо 18 заглавия са играли през годината търновските артисти. Девет от спектаклите са на български автори и около девет – на чужди. Общо четири са детските постановки, които също се радват на изключителен успех в цялата страна. Сред тях са премиерният за годината спектакъл „Пипи Дългото чорапче” по романа на Астрид Линдгрен, възстановената постановка „Тримата братя и златната ябълка”, „Карлсон и дребосъчето” и „Четиримата близнаци”. Най-играно от детските заглавия е това за Пипи с 26 представления, следвано от „Тримата братя и златната ябълка” – с 19. Със седем премиерни спектакъла и пет концерта може да се похвали за 2018 г. МДТ „Константин Кисимов”. Две са новите исторически заглавия в афиша – „Духът на поета” на Стефан Цанев и „Йоан, синът на Асен” по адаптация на Иван Митев, осъществено с финансовата подкрепа на Община Велико Търново. На търновска сцена бе премиерата на новата пиеса „Музикантът” на драматурга Любен Босилков – Ройс и на комедията „Да си богат не е лесно” по Пиер Шено. Оперетата „Баядерка” на Имре Калман и мюзикъла „Вражалец” по пиесата на Ст. Л. Костов и музика на Дечо Таралежков постави още творческият състав. Освен с традиционните концерти за празника на Велико Търново 22 март и за Коледа, театърът изненада своята публиката с гала спектакли за Деня на Европа 9 май, за 80-годишнината на Ротари и на камерен оркестър „Търновград”. Най-играните музикални заглавия през годината са мюзикълът „Криворазбраната цивилизация” с 21 представления и оперетата „Баядерка” – с 19, които са донесли и най-много приходи на МДТ. От репертоара на драмата най-много представления имат „Няма да платим” по Дарио Фо и „Духът на поета” на Стефан Цанев.", "date": "2019.01.03", "title": "Велико Търново: Рекордните 220 хил. лева от спектакли отчита за 2018 година градският театър"}
{"url": "http://www.focus-news.net/news/2019/01/03/2607843/huffingtonpost-dvama-arestuvani-za-pronikvane-prez-lamansha-dokato-dzhavid-prizova-flota-na-pomosht.html", "text": "Двама мъже са арестувани по подозрение в организирането на незаконното придвижване на имигранти във Великобритания, докато министърът на вътрешните работи е помолил за помощта на флота за патрулиране на Ламанша. \r\n33-годишен ирански гражданин и 24-годишен британски мъж бяха арестувани в Манчестър. \r\nАрестите идват, когато беше разкрито, че министърът на вътрешните работи Саджид Джавид е написал писмо до министерството на отбраната, за да поиска използването на Кралския флот за справяне с проблема с мигрантите в Ламанша. \r\nГоворител на Министерството на отбраната заяви: „Нашите въоръжени сили са готови да предоставят допълнителен капацитет и експертни знания, за да подпомогнат министерството на вътрешните работи в отговор на действията на мигрантите. Корабите на Кралския флот продължават да провеждат патрули, за да защитят целостта на териториалните води на Великобритания“. \r\nДжавид беше критикуван, че е разпитвал дали мигрантите, които използват малки лодки, за да извършват рисковани пътувания през Ламанша, са истински търсещи убежище.  \r\nПо време на посещение в Дувър той каза: „Трябва да се зададе въпрос: ако сте истински търсещ убежище, защо не сте потърсили такова в първата сигурна страна, в която сте пристигнали?“ \r\nТой също така посочи, че тези, които са взети от властите в Обединеното кралство, са с отказани молби за убежище като възпиращ фактор, за да попречат на други да предприемат същото опасно пътуване. \r\nМинистърът на вътрешните работи, който прекъсна семейна почивка в Южна Африка, за да поеме лично контрола върху ситуацията след критиките. \r\nТой заяви пред репортери, че през 2018 г. 539 души са пресекли проливите, а 80% са пътували през последните три месеца на годината.", "date": "2019.01.03", "title": "Huffingtonpost: Двама арестувани за проникване през Ламанша, докато Джавид призова флота на помощ"}
{"url": "http://www.focus-news.net/news/2019/01/03/2607844/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Daily Express : В ексклузивна статия за  Daily Express , министърът за Брекзит Стивън Баркли разкрива, че следващата седмица ще започне нов публичен блиц, призоваващ обществеността да бъде готова за внезапно прекъсване с Брюксел. Той също така предупреждава депутатите, че планът на министър-председателя е „единствената работеща сделка, която изпълнява демократичния избор на британския народ“. \r\n„Подготвяме се за всички сценарии“, заяви министърът, като добавя: „С началото на 2019 г. ще ускорим допълнително планирането на излизане без сделка“. \r\nОчевидно е, че преговарящите в Обединеното кралство са възобновили преговорите със своите колеги от ЕС през последните дни в стремежа си да спечелят уверения „с правна сила“, че защитния механизъм няма да задържи Обединеното кралство в митнически съюз с Брюксел. \r\nВ призив към депутатите да се обединят зад плановете на Mей за Брекзит, Стивън Баркли добавя: „Хората не гласуваха за прекъсването и несигурността при липса на сделка. Темпото и интензивността на работата, която вършим, отразява потенциалния мащаб на това прекъсване за хората и предприятията в цяла Великобритания. Липса на сделка ще бъде много по-вероятна, ако депутатите отхвърлят споразумението на премиера за Брекзит по-късно този месец. Моите колеги в парламента трябва първо да поставят националните интереси на първо място и да гласуват за тази сделка, за да можем да продължим с постигането на Брекзит и да изградим проспериращото бъдеще на Обединеното кралство като глобална търговска нация извън ЕС“. \r\nДруг министър настояваше премиерът да „намери начин“ да спечели „значимия вот“ за Брекзит по-късно този месец. \r\nМинистърът на външните работи Джереми Хънт заяви на евроскептичните депутати от Консервативната партия, че  могат да вземат „абсолютно всичко, което искаме“, като подкрепят споразумението. \r\n„Имаме възможност да напуснем ЕС на 29 март“, каза той по време на посещение в Сингапур. \r\n„Ще има някои трудни преговори, които да последват през следващите години, но мисля, че получаването на този по-ясен език за защитния механизъм ще помогне да премине през парламента“. \r\nХънт също предупреди за „опустошителни социални последици“, ако бъде стартиран втори референдум за ЕС. \r\nТой потвърди, че правителството на Обединеното кралство продължава да се опитва да промени детайлите на предпазните мерки в рамките на споразумението за оттегляне. \r\nНо евроскептичните депутати снощи отказаха да се оттеглят като опозиция срещу плановете на министър-председателя. \r\nДжейкъб Рийс-Мог заяви, че изобщо няма „никакъв знак“, че вълната на мнение в Общините се обръща. \r\n„Мисля, че това се основава на фалшивата предпоставка, че у дома в нашите избирателни райони хората ще ни кажат да подкрепим сделката“, каза той. \r\n„Вместо това, доколкото мога да кажа, посланието е твърдо против лоша сделка“. \r\nСър Бил Кеш заяви: „Новогодишното ми решение - да не гласувам за споразумението за оттегляне на премиера през януари“. \r\n„Парламентът съществува, за да прави нашите закони. Това споразумение позволява на 27-те държави-членки на ЕС да налагат закони на Обединеното кралство, както никога досега в нашата история – зад затворени врати и без Великобритания на срещата“. \r\n*** The Independent : Саджид Джавид заяви, че Великобритания ще направи „всичко, което може“, за да осуети исканията за убежище от хората, които преминават през Ламанша \r\nМинистърът на вътрешните работи беше упрекван за това, че е предложил служители да възпрепятстват молбите за убежище, подадени от мигранти, преминаващи през Ламанша. \r\nСлед като нарече драматично увеличение на преминаването на лодки от Франция „голям инцидент“, Саджид Джавид заяви, че онези, които се опитват да пътуват, може да не са „истински търсещи убежище“. \r\n„Хората не трябва да предприемат това много опасно пътуване и ако го направят, трябва да изпратим много силно послание, че няма да успеете“, заяви той по време на посещение в Дувър. \r\n„Вие идвате от Франция, която е сигурна страна, вие идвате във Великобритания почти във всеки случай, когато заявявате убежище в Обединеното кралство, но ако сте истински търсещ убежище, тогава бихте могли да го направите в сигурна страна“. \r\n„Трябва да изпратим силно послание, че тези банди ви мамят и няма да успеят“. \r\nСаджид Джавид добави: „Ако по някакъв начин успеете да стигнете до Обединеното кралство, ние ще направим всичко възможно, за да сме сигурни, че често не сте успешни, защото трябва да прекъснем тази връзка, а да прекъснем тази връзка означава, че можем да спасим повече животи“. \r\nКритиците наричат забележките „отвратителни“ и заявяват, че всеки опит за намеса в молбите за убежище или предрешаване на изхода ще бъде незаконосъобразен. \r\nОбщо 539 души са опитали пътуването през 2018 г., като 80% от преминаващите са през последните три месеца на годината.  \r\nДепутатът от парламента Стела Крийзи нарече неговите коментари „крайно отвратителни” и обвини вътрешния министър в анти-мигрантска реторика. \r\nЕд Дейви заяви: „Коментарите на министъра на вътрешните работи за бежанците, пресичащи Канала, показват, че лошата, враждебна обстановка на торите е жива и стабилна. \r\nНикола Картър, експерт по въпросите на имиграционното право в Carter Thomas Solicitors, заяви пред Independent, че намесата в молбите за убежище от мигранти, преминаващи през Канала, ще бъде „абсолютно незаконна“. \r\n„Всеки има право да кандидатства за убежище, а министерството на вътрешните работи има законово задължение да получава молби“, добави тя. \r\n„Това е наистина тревожно изявление за един министър“ - добави тя. „Когато министрите правят тези изявления, официалните лица могат да започнат да се държат по начин, който в крайна сметка започва да подкопава върховенството на закона“. \r\nИвет Купър е сред депутатите, призоваващи правителството да направи сигурни и легални начини за търсене на убежище, за да се намали искането за преминавания. \r\n„Великобритания има дълга история, която дава убежище на онези, които бягат от преследване и на спазването на международното право за бежанците и убежището“, каза тя. „Това означава, че молбите за убежище трябва да се определят според закона и обстоятелствата на всеки отделен случай, а не като произволно политическо решение, за да се възпират другите“. \r\n„Акцентът в Канала в момента трябва да бъде върху спасяването на човешки животи и предотвратяване на експлоатирането на хора от престъпни групи“. \r\nСледователите смятат, че повишената сигурност в Кале и други френски пристанища, може да е допринесла за увеличаването на прекосяванията. \r\nСпокойните метеорологични и морски условия също могат да бъдат фактор за внезапния приток - модел, наблюдаван досега с мигрантски лодки в Либия. \r\nВъпреки затварянето на „Джунглата“ в Кале, мигрантите са останали в неформални лагери по северното крайбрежие на Франция, а контрабандистите продължават да отварят нови маршрути из Европа от точките на пристигане в Италия, Гърция и Испания. \r\n*** Huffingtonpost : Двама арестувани за проникване през Ламанша, докато Джавид призова флота на помощ \r\nДвама мъже са арестувани по подозрение в организирането на незаконното придвижване на имигранти във Великобритания, докато министърът на вътрешните работи е помолил за помощта на флота за патрулиране на Ламанша. \r\n33-годишен ирански гражданин и 24-годишен британски мъж бяха арестувани в Манчестър. \r\nАрестите идват, когато беше разкрито, че министърът на вътрешните работи Саджид Джавид е написал писмо до министерството на отбраната, за да поиска използването на Кралския флот за справяне с проблема с мигрантите в Ламанша. \r\nГоворител на Министерството на отбраната заяви: „Нашите въоръжени сили са готови да предоставят допълнителен капацитет и експертни знания, за да подпомогнат министерството на вътрешните работи в отговор на действията на мигрантите. Корабите на Кралския флот продължават да провеждат патрули, за да защитят целостта на териториалните води на Великобритания“. \r\nДжавид беше критикуван, че е разпитвал дали мигрантите, които използват малки лодки, за да извършват рисковани пътувания през Ламанша, са истински търсещи убежище.  \r\nПо време на посещение в Дувър той каза: „Трябва да се зададе въпрос: ако сте истински търсещ убежище, защо не сте потърсили такова в първата сигурна страна, в която сте пристигнали?“ \r\nТой също така посочи, че тези, които са взети от властите в Обединеното кралство, са с отказани молби за убежище като възпиращ фактор, за да попречат на други да предприемат същото опасно пътуване. \r\nМинистърът на вътрешните работи, който прекъсна семейна почивка в Южна Африка, за да поеме лично контрола върху ситуацията след критиките. \r\nТой заяви пред репортери, че през 2018 г. 539 души са пресекли проливите, а 80% са пътували през последните три месеца на годината.", "date": "2019.01.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/03/2608184/afp-svikvat-noviya-kongres-na-sasht-pod-kontrola-na-demokratite.html", "text": "Конгресът на САЩ беше свикан за новата си сесия при мнозинство на демократите в Камарата на представителите, отбелязвайки драматична смяна на властта в Капитолия по-малко от две години преди кандидатурата за преизбиране на президента Доналд Тръмп през 2020 г. Сесията беше открита с 235 демократи и 199 републиканци, които полагат клетва за вярност преди да гласуват избора на Нанси Пелоси за председател на Камарата, предава  AFP . \r\nЕдно място в 435-членната Камара все още е в спор. \r\nВицепрезидентът Майк Пенс се закле при новите членове на Сената на САЩ, където 53 републиканци държат мнозинството срещу 45 демократи и двама независими, които са привлечени към демократите. Превод и редакция  Калоян Пенков", "date": "2019.01.03", "title": "AFP: Свикват новия Конгрес на САЩ под контрола на демократите"}
{"url": "http://www.focus-news.net/news/2019/01/03/2607850/tass-kitayskiyat-kosmicheski-korab-chanae-4-katsna-uspeshno-na-obratnata-strana-na-lunata.html", "text": "Космическият кораб „Чанъе-4“ направи успешно кацане на обратната страна на Луната. Това съобщиха от Централната телевизия на Китай. \r\n„Тази сутрин „Чанъе-4“ успешно кацна на обратната страна на Луната“, се казва в съобщението. \r\nСпоред телевизията координатите на площадката за кацане са 177,6 градуса източна дължина, 45,5 градуса южна ширина, което е достатъчно близо до предварително зададеното място. \r\n„Чанъе-4“ направи първото меко кацане на обратната страна на Луната, се казва в репортажа. Това позволи да се установи връзка между Земята и нейния естествен спътник, както и да се отвори нова глава в изследването на Луната. \r\nЛунният апарат „Чанъе-4“ беше успешно изстрелян от космодрума Сичан в югозападната китайска провинция Съчуан на 8 декември. Главната цел на проекта „Чанъе-4“  е да се проучи малко изследваната обратна страна на естествения спътник на Земята. Превод и редакция : Калоян Пенков", "date": "2019.01.03", "title": "ТАСС: Китайският космически кораб „Чанъе-4“ кацна успешно на обратната страна на Луната"}
{"url": "http://www.focus-news.net/news/2019/01/03/2607846/ria-novosti-noviyat-rakovoditel-na-pentagona-posochi-kitay-kato-prioritet-za-vedomstvoto.html", "text": "Новият действащ ръководител на министерството на отбраната Патрик Шанахан заяви на закрито заседание с ръководителите на военните служби, че политиката по отношение на Китай трябва да стане приоритет за Пентагона, съобщава  РИА Новости , позовавайки се портала Military.com. \r\nСъобщава се, че по време на закритата среща Шанахан е заявил, че ще се съсредоточи върху изпълнението на Националната стратегия за отбрана, разработена от бившия шеф на Пентагона Джеймс Матис и одобрена от президента на САЩ Доналд Тръмп, отбелязвайки, че Китай ще стане негов основен приоритет. „Докато се съсредоточаваме върху текущите операции, действащият министър Шанахан каза на екипа да помни: Китай, Китай, Китай“, съобщи източник. \r\nНовата стратегия за отбрана на САЩ беше публикувана през януари 2018 г. В нея се посочва, че дългосрочното стратегическо съперничество с Русия и Китай е основен приоритет за Пентагона, което изисква постоянно увеличаване на инвестициите. Американският министър на отбраната Джеймс Матис, въвеждайки стратегията, заяви, че съперничеството на големите сили, а не борбата срещу тероризма, ще бъде във фокуса на САЩ в съответствие с новата стратегия за отбрана. Превод и редакция : Калоян Пенков", "date": "2019.01.03", "title": "РИА Новости: Новият ръководител на Пентагона посочи Китай като приоритет за ведомството"}
{"url": "http://www.focus-news.net/news/2019/01/03/2607849/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Температурите са в интервала от - 10° до + 4°. Времето над страната е със разкъсана облачност. Слаб до умерен вятър духа областите: Враца, Търговище, Силистра, Добрич, Шумен, Варна, Разград, Смолян и Видин. \r\nСняг вали в областите Перник /слаб/, София, Кюстендил, Благоевград, Смолян /слаб/ и в районите на пр. „Троянски“ и пр. „Шипково - Рибарица /обл. Ловеч/; Студенец /слаб, обл. Пловдив/; Долно Вършило, Каратепе, Юндола и Картела /обл. Пазарджик/; по високите места на обл. Хасково; \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничена видимост до 50 м поради мъгла има в районите на Б.Слатина, Борован и Криводол /обл. Враца/. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- до 10.01.2019 г. при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nДвижението по АМ „Тракия“ от км 156 до км 157 в посока София се осъществява само в активната лента поради ремонт на СПО в средната разделителната ивица до 03.01.2019 г. Шофьорите да се движат с повишено внимание и съобразена скорост, спазвайки указанията на сигналистите.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради нарушена цялост на предпазна ограда /мантинела/. Участъкът е сигнализиран с пътни знаци и е въведено ограничение на скоростта - до 110 км/ч до 03.01.2019 г. \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360; \r\nНа 03.01.2019 г. от 9.30 ч до 15.30 ч движението в посока Варна в тунел „Топли дол“ ще се осъществява само активна лента поради ремонт на осветлението. Шофьорите да се движат с повишено внимание и съобразена скорост. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС;  \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III – 5503: Движението по път III-5503 Бояджик – Болярско от км 22+300 до км 28+300 се осъществява в една лента поради ремонтни дейности на асфалтовата настилка.  Срок до 03.01.2019 г \r\nПът III-5308: Движението по път III-5308 Калчево – Каменец от км 0+000 до км 16+600 се осъществява двупосочно в една лента поради ремонтни дейности по \r\n асфалтовата настилка. Срок до 03.01.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.03", "title": "Актуална пътна обстановка"}
{"url": "http://www.focus-news.net/news/2019/01/03/2607847/pregled-na-mezhdunarodnite-novini-do-6-ch-agentsiya-fokus.html", "text": "Президентът Доналд Тръмп предупреди, че федералното правителство на САЩ може скоро да не започне работа нормално, докато той твърдо настоява за милиарди долари за финансиране на гранична стена с Мексико, предава  AFP . \r\nОбръщайки се към кабинета на 12-ия ден от „закриването“, Тръмп предупреди, че „може да отнеме дълго време“ преди безизходицата да бъде решена. \r\n„Това е твърде важна тема, от която да се откажем“, заяви президентът, който трябваше да се срещне по-късно с депутати от Демократическата и Републиканската партия. \r\n„5,6 млрд. е толкова малка сума и ние говорим за национална сигурност“, добавя Тръмп, като казва: „Смятам, че хората в страната мислят, че съм прав“. \r\n*** Президентът на САЩ Доналд Тръмп заяви, че изтеглянето на американските военни от Сирия ще отнеме време, предава  РИА Новости . \r\n„Ще си тръгнем от Сирия след известно време“, каза Тръмп. \r\nТой обяви, че САЩ възнамеряват да защитят кюрдските си съюзници в Сирия. \r\nПрезидентът на САЩ обяви в края на 2018 г., че войските в Сирия ще се изтеглят от страната. САЩ разполагат с около 2 хиляди военнослужещи, които се намират на сирийска територия без съгласието на местното правителство. \r\n*** Втората среща между САЩ и Северна Корея ще се проведе в близко бъдеще. Това заяви президентът Доналд Тръмп по време на заседание на кабинета в Белия дом, съобщава агенция  TACC . \r\n„Срещата с лидера на Северна Корея Ким Чен-ун ще се проведе в не много далечно бъдеще“, обяви Тръмп. \r\nТой съобщи, че е получил „чудесно писмо“ от лидера на Северна Корея. Президентът на САЩ се пошегува, че би искал да сподели с медиите посланието на севернокорейския лидер. Според държавния глава, ако през юни миналата година не се състояла срещата му с Ким Чен-ун, тогава „в Азия е щяло да започне тотална война“. \r\nНа 12 юни в Сингапур се проведе първата среща на високо равнище между САЩ и Северна Корея. След това Тръмп и Ким Чен-ун дадоха съвместно изявление. В него Пхенян обяви принципна готовност за пълна денуклеаризация, а САЩ обещаха да предоставят гаранции за сигурността на Северна Корея. Въпреки това намеренията на страните в окончателното комюнике на срещата в Сингапур не бяха уточнени. \r\nНа 2 декември миналата година американският президент съобщи, че следващата му среща с Ким Чен-ун вероятно ще се проведе през януари или февруари 2019 година. \r\n*** Президентът на САЩ Доналд Тръмп заяви, че по същество е уволнил началника на Пентагона Джеймс Матис. Той е казал тези думи по време на заседанието на кабинета в Белия дом. Думите на президента са предадени на журналистите чрез пресслужбата на Белия дом, съобщава  TACC . \r\nТръмп е отбелязал, че „по същество е уволнил“ Матис от поста министър на отбраната.  \r\nПо-рано Матис съобщи, че е решил да напусне поста заради различия с президента. \r\n*** Президентът на САЩ Доналд Тръмп посочи войната в Афганистан като причина за разпада на Съветския съюз, съобщава  РИА Новости . \r\n„Русия беше Съветския съюз. Афганистан направи от него Русия, защото те фалираха в Афганистан“, заяви американският лидер. \r\nТой добави също, че Съветският съюз е бил прав при стартирането на афганистанската кампания заради терористичната заплаха от страна на талибаните. \r\nТръмп допълни, че сега, заедно със САЩ, за решаването на ситуацията в Афганистан са ангажирани Русия, Индия и Пакистан. \r\nПрез 1979 г. Съветският съюз изпрати войски в Афганистан. Последните части от съветските войски напуснаха страната десет години по-късно. Съветският съюз престана да съществува през 1991 година. \r\n*** Министър-председателят на Великобритания Тереза Мей ще предприеме редица срещи с водещи европейски политици, за да обсъди с тях начини за преодоляване на безизходицата около споразумението за Брекзит. Това съобщи вeстник Financial Times, според който британският лидер ще обсъди тази тема с няколко правителствени ръководители на Европейския съюз, сред които германския канцлер Ангела Меркел и министър-председателя на Холандия Марк Рюте, както и с председателя на Европейския съвет Доналд Туск, предава  TACC . \r\nИзданието информира, че една от основните теми на тези преговори ще бъде да се разгледа възможността за получаване на гаранции от страна на Брюксел за ограничен период на специалния митнически режим между Република Ирландия и Северна Ирландия. В същото време, както отбелязва изданието, органите на ЕС все още не са изпратили никакви сигнали за намерението да се срещнат с британския министър-председател и да променят текста на вече договореното споразумение между страните. \r\nВъпреки това, според вестника, Мей все още разчита на положителен резултат от контактите си с Брюксел и лидерите на ЕС и се надява, че може да направи подходящи отстъпки от европейските партньори, доказващи на скептичните британски депутати, че страната няма винаги да бъде в митническия съюз на блока. При този сценарий, Мей ще трябва да получи подкрепа от Демократичната юнионистка партия на Северна Ирландия, с която британските консерватори преди това са сформирали политически съюз, който им осигурява парламентарно мнозинство. Освен това изчислението се основава на „ефекта на доминото“, когато след юнионистите депутатите от Консервативната партия и други политически сили ще трябва да подкрепят сделката. \r\nБританският външен министър Джереми Хънт заяви, че е убеден, че правителството на Мей в крайна сметка ще намери начин да привлече подкрепата на депутатите при сключването на споразумение за Брекзит чрез Камарата на общините. В същото време той добави, че от Брюксел, който като цяло е съгласен с формулировката, че режимът за пребиваването на Ълстър в митническия съюз на ЕС ще бъде временен, Лондон не изисква нищо ново, а само пита какво означава терминът „временен“.  \r\nВъпреки това вестникът съобщава, че въпреки позитивното отношение на Хънт към предстоящото гласуване в британския парламент, министърът за Брекзит Стивън Баркли ще събере членовете на правителството, за да обсъди с тях като резервен вариант подготовката на страната за „твърд Брекзит“, т.е. излизане на страната от ЕС без никакво съгласие относно условията на „развода“. \r\n*** Посланикът на САЩ в Русия Джон Хънтсман посети задържания американец Пол Уилън в центъра за задържане „Лефортово“ в Москва и му обеща подкрепа, съобщиха за  РИА Новости  от американското посолство. \r\n„Посланик Хънтсман посети Пол Уилън днес в „Лефортово“. Той е изразил своята подкрепа за г-н Уилън и му е обещал помощ от страна на дипломатическата мисия. Посланик Хънтсман е разговарял със семейството на Уилън“, съобщи говорителят на посолството Андреа Калън. \r\n*** Двама мъже са арестувани по подозрение в организирането на незаконното придвижване на имигранти във Великобритания, докато министърът на вътрешните работи е помолил за помощта на флота за патрулиране на Ламанша. \r\n33-годишен ирански гражданин и 24-годишен британски мъж бяха арестувани в Манчестър. \r\nАрестите идват, когато беше разкрито, че министърът на вътрешните работи Саджид Джавид е написал писмо до министерството на отбраната, за да поиска използването на Кралския флот за справяне с проблема с мигрантите в Ламанша. \r\nГоворител на Министерството на отбраната заяви: „Нашите въоръжени сили са готови да предоставят допълнителен капацитет и експертни знания, за да подпомогнат министерството на вътрешните работи в отговор на действията на мигрантите. Корабите на Кралския флот продължават да провеждат патрули, за да защитят целостта на териториалните води на Великобритания“. \r\nДжавид беше критикуван, че е разпитвал дали мигрантите, които използват малки лодки, за да извършват рисковани пътувания през Ламанша, са истински търсещи убежище.  \r\nПо време на посещение в Дувър той каза: „Трябва да се зададе въпрос: ако сте истински търсещ убежище, защо не сте потърсили такова в първата сигурна страна, в която сте пристигнали?“ \r\nТой също така посочи, че тези, които са взети от властите в Обединеното кралство, са с отказани молби за убежище като възпиращ фактор, за да попречат на други да предприемат същото опасно пътуване. \r\nМинистърът на вътрешните работи, който прекъсна семейна почивка в Южна Африка, за да поеме лично контрола върху ситуацията след критиките. \r\nТой заяви пред репортери, че през 2018 г. 539 души са пресекли проливите, а 80% са пътували през последните три месеца на годината. \r\n*** Новият действащ ръководител на министерството на отбраната Патрик Шанахан заяви на закрито заседание с ръководителите на военните служби, че политиката по отношение на Китай трябва да стане приоритет за Пентагона, съобщава  РИА Новости , позовавайки се портала Military.com. \r\nСъобщава се, че по време на закритата среща Шанахан е заявил, че ще се съсредоточи върху изпълнението на Националната стратегия за отбрана, разработена от бившия шеф на Пентагона Джеймс Матис и одобрена от президента на САЩ Доналд Тръмп, отбелязвайки, че Китай ще стане негов основен приоритет. „Докато се съсредоточаваме върху текущите операции, действащият министър Шанахан каза на екипа да помни: Китай, Китай, Китай“, съобщи източник. \r\nНовата стратегия за отбрана на САЩ беше публикувана през януари 2018 г. В нея се посочва, че дългосрочното стратегическо съперничество с Русия и Китай е основен приоритет за Пентагона, което изисква постоянно увеличаване на инвестициите. Американският министър на отбраната Джеймс Матис, въвеждайки стратегията, заяви, че съперничеството на големите сили, а не борбата срещу тероризма, ще бъде във фокуса на САЩ в съответствие с новата стратегия за отбрана.", "date": "2019.01.03", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2019/01/03/2607851/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-dunav-most-vidin.html", "text": "На българо-румънската граница на ГКПП \"Дунав мост-Видин\" трафикът е интензивен на изход от товарни автомобили. Това съобщиха от пресцентъра на  ГД \"Гранична полиция\" . На границата с Сърбия, Македония, Гърция и Турция трафикът е нормален на всички контролно-пропускателни пунктове.", "date": "2019.01.03", "title": "ГД \"Гранична полиция\": Интензивен на изход за товарни автомобили е трафикът на ГКПП \"Дунав мост-Видин\""}
{"url": "http://www.focus-news.net/news/2019/01/03/2607842/ria-novosti-amerikanskiyat-senat-nyama-da-razgleda-byudzheta-predlozhen-ot-demokratite.html", "text": "Лидерът републиканците в американския Сенат Мичъл Макконъл заяви, че Сенатът няма да разглежда бюджетни законопроекти, които демократите планират да гласуват в Камарата на представителите, съобщава  РИА Новости . \r\nТръмп проведе разговори с лидерите на демократите и републиканците в Сената и в Камарата на представителите относно сигурността около границата с Мексико. Президентът каза, че „затварянето“ ще продължи дълго време, ако е необходимо. Той повтори, че Съединените щати се нуждаят от стена на границата с Мексико и обвини демократите във временното затваряне на правителството. \r\nТръмп настоява за 5 милиарда долара за сигурността на границите, докато демократите са готови да дадат не повече от 1,3 милиарда. Това е третото „затваряне“ на правителството за една година, но този път бюджетната криза продължава по-дълго, отколкото преди. Превод и редакция : Калоян Пенков", "date": "2019.01.03", "title": "РИА Новости: Американският Сенат няма да разгледа бюджета, предложен от демократите"}
{"url": "http://www.focus-news.net/news/2019/01/03/2607852/predstoyashti-mezhdunarodni-sabitiya-za-3-yanuari-agentsiya-fokus.html", "text": "Делегация на САЩ ще посети Турция за обсъждане на новите доказателства в разследването срещу ФЕТО. \r\n*** Конгресът на САЩ се събира за първи път след междинните избори на САЩ, които дадоха превес на демократите в Камарата на представителите. \r\n*** Ново изслушване по делото срещу медицинската сестра, обвинена за убийството на 100 души. \r\n***  Министърът на външните работи на Великобритания Джереми Хънт е на посещение в Куала Лумпур за среща с малайзийския си колега.  \r\n***", "date": "2019.01.03", "title": "Предстоящи международни събития за 3 януари (Агенция \"Фокус\")"}
{"url": "http://www.focus-news.net/news/2019/01/03/2607854/nimh-shte-duha-umeren-severozapaden-vyatar-maksimalnite-temperaturi-shte-sa-predimno-mezhdu-minus-2-i-3.html", "text": "Днес ще духа умерен северозападен вятър, който след обяд ще се ориентира от север-североизток и привечер ще се усили. Ще бъде облачно с валежи от сняг, значителни в южните и планинските райони от страната, където в комбинация с вятъра ще има условия за виелици. Почти без валежи ще е в Североизточна България. Максимални температури предимно между минус 2° и 3°, в София около -1°. Такава е прогнозата за времето на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Христо Христов. Атмосферното налягане е по-ниско от средното за месеца. През деня слабо ще се повиши.   \r\nПо Черноморието ще бъде облачно и ветровито. По-късно през деня по южното крайбрежие ще превали дъжд и сняг. Ще духа умерен североизточен вятър, който привечер ще се усили. Температурите ще се понижат и максималните ще са между 2° и 4°. Вълнението на морето ще бъде 2 - 3 бала. Температурата на морската вода е около 7°. \r\nВ планините ще е облачно, ветровито и с валежи от сняг. В Рило-Родопския масив снеговалежите ще са значителни и ще има условия и за навявания. Ще духа силен и бурен североизточен вятър и с него температурите ще се понижават. Максималната на височина 1200 метра ще е около минус 5°, на 2000 метра – около минус 10°.", "date": "2019.01.03", "title": "НИМХ: Ще духа умерен северозападен вятър, максималните температури ще са предимно между минус 2° и 3°"}
{"url": "http://www.focus-news.net/news/2019/01/03/2607853/predstoyashti-sabitiya-v-stranata-za-3-yanuari-agentsiya-fokus.html", "text": "*** \r\nОт 9.00 часа Министърът на образованието и науката Красимир Вълчев ще посети Националния институт по метеорология и хидрология (НИМХ). \r\n*** \r\nОт 11.30 часа на площад „Възраждане” в град Плевен министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност  в Афганистан „Решителна подкрепа”. \r\n*** \r\nОт 12.30 часа в централата на ПП АБВ на улица „Врабча“ 23 ръководството на партията ще даде пресконференция.  \r\n*** \r\nОт 15.00 часа в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. \r\n*** \r\nОт 11.00 часа в залата на Общински съвет-Видин ще се проведе конференция  за представяне на дейности и постигнати резултати по проект „Подобряване на състоянието на образователната инфраструктура в град Видин“. \r\n*** \r\nОт 10.00 часа Регионален исторически музей - Пловдив организира пресконференция. \r\n*** \r\nОт 11.00 часа в Малката зала на Областна администрация-Хасково областният управител Станислав Дечев ще проведе пресконференция. \r\n*** \r\nОт 10.30 часа деца от детска градина „Пролетна дъга“ ще гостуват  в общината и ще сурвакат кмета Любомир Христов и неговия екип.", "date": "2019.01.03", "title": "Предстоящи събития в страната за 3 януари (Агенция „Фокус“)"}
{"url": "http://www.focus-news.net/news/2019/01/03/2607860/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Това съобщиха от пресцентъра на  БСП – София . Юристите ще бъдат на разположение на софиянци от 15.00 до 17.00 часа.", "date": "2019.01.03", "title": "БСП-София организира безплатна юридическа приемна за граждани"}
{"url": "http://www.focus-news.net/news/2019/01/03/2607856/sofiya-obraboteni-sreshtu-zaledyavane-sa-iztochnite-i-yuzhnite-rayoni-na-obshtinata-na-teren-sa-130-snegopochistvashti-mashini.html", "text": "Във връзка с валежите от сняг в южните и източни райони на Столична община тази нощ са извършени обработки със смеси срещу заледяване. Това съобщиха от пресцентъра на  Столична община . Обработени са улици и булеварди, по които се движи обществения транспорт, общински пътища и основни улици в районите Панчарево, Витоша, Студентски, кв. ”Горна баня”, „Триадица”. В момента продължава работа по вътрешно-квартални улици в район „Витоша”. Обработени са и участъци от Южната дъга на Околовръстен път. На терен са над 130 снегопочистващи машини. Опесъчаване е извършено на планинските пътища във Витоша Драгалевци – Алеко и Бояна – Златни мостове. Градският транспорт се движи навсякъде по обичайните си маршрути.  \r\nПрогнозата за времето е за усилване на вятъра, снеговалеж и понижение на температурите. От Общината напомнят на шофьорите да използват автомобилите си оборудвани за движение при зимни условия. В кризисните центрове на Столична община са потърсили подслон 140 души, останали без дом. В тях те получават храна и възможност да пренощуват.", "date": "2019.01.03", "title": "София: Oбработени срещу заледяване са източните и южните райони на общината, на терен са 130 снегопочистващи машини"}
{"url": "http://www.focus-news.net/news/2019/01/03/2607859/denyat-3-yanuari-v-balgarskata-istoriya.html", "text": "През 1921 г. Деветнадесетото Народно събрание отпуска кредит от 1 000 000 лв. за настаняване на бежанците от Беломорска Тракия. Група студенти освиркват княз Фердинанд при откриването на Народния театър в столицата (1907 г.). Младежите са арестувани, преподавателите им се солидаризират с тях. Започва Университетската криза, довело по-късно до временното затваряне на Софийския университет. В началото на 1878 година армията на Осман Нури паша започва да се изтегля от София. Опитът да се запали градът е осуетен с помощта на чуждестранните консули. Две години по-късно на същата дата е утвърден първият градоустройствен план на София. 2006 г. \r\nМинчо Боев Коралски е избран за председател (изпълнителен директор) Агенцията за хората с увреждания. Той е роден в София през 1951 г. Магистър по право от СУ „Св. Климент Охридски”. Заема длъжности като: специалист в ГУ „Социално осигуряване” (1980-1989); председател на Централната комисия по социално осигуряване (1989-1990); зам.-председател на Комитета по труда и социалните дейности и зам.-министър на Министерство на труда и социалната политика (1990-1992); експерт в социалната комисия към Народно събрание на Република България (1992-1993); секретар на Съюза за стопанска инициатива (1993-1994); народен представител в 37-то Народно събрание (1994-1995); министър на труда и социалните грижи (1995-1997); главен директор в Националния осигурителен институт (1997-1998). Член е на Надзорния съвет на Национален институт за помирение и арбитраж (2001–2003). 2003 г. \r\nПрезидентът на Република България присъжда Орден „Стара планина” първа степен на: \r\n1. Бинка Желязкова \r\n2. Въло Вълов (посмъртно) 1997 г. \r\nПарламентът, в който мнозинство има Българската социалистическа партия (БСП), отлага гласуването на предложената от Съюза на демократичните сили (СДС) „Декларация за национално спасение” от „националната катастрофа”, към която правителството на Жан Виденов води България. 1990 г. \r\nВ периода 3 януари и 15 май заседава Кръглата маса, чиято цел е споразумение между БКП и опозицията за осъществяване на българския преход към демокрация. От 23 януари започват пленарни заседания, които се излъчват директно по националните медии. На 13 март е подписано споразумение Народното събрание и правителството да се съобразяват с решенията на Кръглата маса, като връзката между институциите се осъществява от Благовест Сендов и Любен Кулишев. На 15 май са подписани споразуменията за политическия преход към демокрация. 1981 г. \r\nПо предложение на председателя на Комитета за култура Людмила Живкова и кмета на София Петър Междуречки Министерският съвет утвърждава специални условия за проектиране и строителство на „Национална музейна палата в София - преустройство на Съдебната палата” - първи етап. 1966 г. \r\nСъстои се премиерата на филма “Горещо пладне” на режисьора Зако Хеския. Филмът е създаден по едноименната повест на Йордан Радичков (първа екранизация на негова творба). Автор на музиката към филма е Милчо Левиев. В ролите играят: Пламен Наков, Лъчезар Янков, Петър Слабаков, Григор Вачков. През 1965 г. филмът е представен на кинофестивала в Кан. 1951 г. \r\nВлиза в сила нов устав на Българската православна църква (БПЦ). Той е утвърден на 31 декември 1950 г. и е наложен на БПЦ, като в него се пренебрегва принципът на ненамеса на държавата в църковното устройство и управление. 1948 г. \r\nОбщото събрание на Българската академия на науките (БАН) приема правилник за институтите към академията. В началото на годината то приема за първи път конкретен план за научната работа с отбелязване на теми, срокове и изпълнители. 1921 г. \r\nДеветнадесетото Народно събрание отпуска кредит от 1 000 000 лв. за настаняване на бежанците от Беломорска Тракия. 1920 г. \r\nЦК на БКП прекратява политическата стачка. На 19 февруари без успех приключва и Транспортната стачка. 1907 г. \r\nГрупа студенти освиркват княз Фердинанд при откриване сградата на Народния театър. Започва Университетската криза. Под натиска на княза правителството нарежда да се арестуват студентите. Професорите се солидаризират с тях и са уволнени. Университетът е затворен за 6 месеца (от 4 януари). Университетската криза се разрешава едва след назначаването на ново правителство (януари 1908 г.) начело с лидера на Демократическата партия - Александър Малинов. 1880 г. \r\nУтвърден е първият градоустройствен план на София (Батенбергов), изработен от инж. Иржи (Георги) Прошек, който слага началото на радиалната структура на града. 1878 г.    \r\nПо време на Руско-Турската освободителна война Осман Нури паша започва да се изтегля от София. Опитът да се запали градът е осуетен с помощта на чуждестранните консули. На тази дата са родени : 1901 г. \r\nРоден е патриарх Кирил /светско име Константин Константинов/. Той е историк, член на БАН (1970 г.), доктор по богословие (1927 г.), “доктор хонорис кауза” на Софийската., Московската и Санкт Петербургската духовни академии. Следва богословие в Белград (от 1920 г.), завършва в Черновци, Украйна (1925 г.). В периода 1928-1930 г. специализира философия в Берлинския университет. През 1936 г. получава духовен сан “стобийски епископ”. През 1938 г. е избран за пловдивски митрополит. На 10 май 1953 г. е избран за патриарх и софийски митрополит. Провъзгласен е за Праведник на света в Ерусалим през 2002 г. в Зала на паметта в комплекса Яд Вашем, заради участието му в спасяването на българските евреи. Той и екзарх Стефан I са първите православни архиереи в света, получили това признание. 1887 г. \r\nРоден е философът Радослав Цанов. 1842 г. \r\nРоден е Янко Мустаков - български диригент, композитор и музикален педагог. Той учи музика в Букурещ. Учителства в Свищов, където основава един от първите многогласни хорове в България (1868 г.) и любителски оркестър (1870 г.). Автор е на около 15 хорови песни, съставител е на учебници. На тази дата умират :   1983 г. \r\nУмира Мария Золотович – българска оперна певица, сопран.  1971г. \r\nУмира Александър Миленков – български художник декоратор. Завършва театрална декорация в Мюнхен (ученик е на Ханс Фрама). Автор е на творбите: “Нощен покой”, “Улица в Охрид”, “Рилски манастир”, “Самуилова старина”, “Вътрешността на църквата “Св. Климент” и др. Миленков е първият сценичен декоратор на НАТ “Иван Вазов”. 1970 г. \r\nУмира писателят Константин Константинов. 1950 г. \r\nВ Пловдив умира композиторът Ангел Букурещлиев (1870 - 1950). Роден е в село Плевня, Драмско (дн. Петруса, Гърция). Хоров и оркестров диригент, клавирен педагог, фолклорист, музикален общественик. Събира от различни краища на България около 2000 народни песни с мелодиите, част от които разработва за мъжки и смесени хорове. Известен е със своите \"Китки от народни песни за хор\". Букурещлиев е основател (1896), председател и диригент на Певческото дружество в Пловдив. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE", "date": "2019.01.03", "title": "Денят 3 януари в българската история"}
{"url": "http://www.focus-news.net/news/2019/01/03/2607858/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Събитието ще се проведе от 12.30 часа в централата на партията на улица „Врабча“ 23. Това съобщиха от  пресцентъра на АБВ.   Темите на пресконференцията ще са позицията на партията относно рязкото влошаване на международната среда за сигурност и възникване на взривоопасни точки за възможен конфликт в региона, както и задълбочаващите се провали в политиката на ръководството на Министерството на външните работи на България.", "date": "2019.01.03", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/01/03/2607837/ria-novosti-zatvaryaneto-mozhe-da-prodalzhi-sedmitsi-zayavi-liderat-na-republikantsite-v-senata.html", "text": "Лидерът на републиканското мнозинство в американския Сенат, Мичъл Макконъл, не изключи, че „затварянето“ - временно намаляване на работата на редица ведомства поради липса на бюджет - може да бъде забавено със седмици. \r\nТръмп проведе разговори с лидерите на демократите и републиканците в Сената и в Камарата на представителите относно сигурността около границата с Мексико. Президентът каза, че „затварянето“ ще продължи дълго време, ако е необходимо. Той повтори, че Съединените щати се нуждаят от стена на границата с Мексико и обвини демократите във временното затваряне на правителството. \r\nСпоред Макконъл в Белия дом се състояла „добра дискусия“, но той призна, че страните все още не са намерили изход от тази ситуация. \r\nРедица ведомства на САЩ са намалили работата си от 22 декември. Тръмп изисква повече от 5 милиарда долара за ново финансиране на сигурността на границите, като отказва да подпише бюджета. Демократите, които имат мнозинство в Камарата на представителите са готови да отпуснат не повече от 1,3 милиарда допълнителни средства. Превод и редакция : Калоян Пенков", "date": "2019.01.03", "title": "РИА Новости: „Затварянето“ може да продължи седмици, заяви лидерът на републиканците в Сената"}
{"url": "http://www.focus-news.net/news/2019/01/03/2607862/blagoevgrad-intenziven-e-trafikat-v-tsentralna-gradska-chast-patnite-nastilki-sa-mokri-i-hlazgavi.html", "text": "Интензивен е трафикът в централна градска част, пътните настилки са мокри и хлъзгави, предаде репортер на  Радио „Фокус“ – Пирин . Близо до кръговите кръстовища се образуват колони от автомобили. До този момент няма възникнали тежки пътни инциденти в града. Kъм този час има леки превалявания от сняг, пътните настилки са мокри. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.01.03", "title": "Благоевград: Интензивен е трафикът в централна градска част, пътните настилки са мокри и хлъзгави"}
{"url": "http://www.focus-news.net/news/2019/01/03/2607855/ministar-krasimir-valchev-shte-poseti-nimh.html", "text": "Министърът на образованието и науката Красимир Вълчев ще посети Националния институт по метеорология и хидрология (НИМХ). Това съобщиха от пресцентъра на  министерството . Срещата с ръководството на института ще се проведе от 09.00 часа в сградата на НИМХ.", "date": "2019.01.03", "title": "Министър Красимир Вълчев ще посети НИМХ"}
{"url": "http://www.focus-news.net/news/2019/01/03/2607865/denyat-3-yanuari-v-svetovnata-istoriya.html", "text": "През 1431 година Бургундският херцог продава Жана Д`Арк на англичаните за 10 000 франка. Обвинена в ерес и изгорена на клада, Орлеанската дева е реабилитирана на нов съдебен процес през 1456 година. \r\nПрез 1793 година в Канада е забранено робството. \r\nПрез 1959 година Аляска става четиридесет и деветият щат в Съединените американски щати. Полуостровът в северозападната част на Северна Америка е  открит през XVII век от руски мореплаватели. До 1857 г. Аляска е руско владение, като впоследствие е продадена на САЩ за 7,2 млн. долара. \r\nСъщата година Фидел Кастро става главнокомандващ на кубинската армия. \r\nНа тази дата е премиерата на операта “Дон Паскуале” от Гаетано Доницети (1843). Преди 50 години пък на екраните излиза филмът на Зако Хеския “Горещо пладне” по едноименния разказ на Йордан Радичков.  2018 г. \r\nДемократическата партия намалява мнозинството на републиканците в Сената на САЩ. Републиканците ще държат 51 места в Сената, а демократите - 49. Дъг Джоунс и Тина Смит са новоизбраните сенатори, които полагат клетва в горната камара.  2017 г. \r\nУмира И́гор Волк (79 г.), съветски космонавт (Союз T-12) и тестови пилот. \r\nИ́гор Петро́вич Волк (роден на 12 април 1937, Змийов, Харковска област, починал на 3 януари в Пловдив) е летец-космонавт на СССР, герой на Съветския съюз, заслужил летец-изпитател на СССР, президент на Международната асоциация „Земя и космонавтика“, полковник от запаса (1987). \r\nПолучил право на пилотиране на всички типове самолети на въоръжение в СССР. 2017 г. \r\nГолямото национално събрание на Турция гласува за удължаване на извънредното положение в страната с още три месеца. 2016 г. \r\nОбединеното кралство обявява остров Възнесение и околните води в Атлантическия океан зазащитена морска зона.  2016г. \r\nСаудитска Арабия и Иран преустановяват дипломатическите си връзки ден след екзекуцията на шиитскяи духовник Нимр ал Нимр от Саудитска Арабия 2015 г. \r\nПро-ислямисткото правителство на Турция дава разрешение за строежа на първата църква в страната от 91 години. Църквата е за арамейската общност в Турция и ще бъде построена в предградието на Истанбул Сан Стефано на бреговете на Мраморно море, където вече има гръцка, арменска и католическа църкви. 2015 г. \r\nГрупировката „Боко Харам“ отвлича 40 млади мъже между 18 и 23 години от село в североизточната част на Нигерия. 2014 г. \r\nЗимните бури в САЩ блокират 1807 полета и отлагат още 4536. 2014 г. \r\nВ Анбар, Ирак при въоръжени стълкновения загиват над 100 човека. 2013 г. \r\nПрезидентът на Централноафриканската република Франсоа Бозизе уволнява сина си от поста министър на отбраната заради неспособност да защити столицата Банги от настъпващите бунтовници и сам поема командването на армията. 2013 г. \r\nЖерар Депардийо става руски гражданин, след като Владимир Путин подписва указ за даване му на руско гражданство. 2013 г. \r\nБаската сепаратистка националистическа социалистическа партия „Батасуна“ обявява своето разпускане във Франция. 2012 г. \r\nВ Полша правителството уволнява заместник-министъра на вътрешните работи Адам Рапацки. 2012 г. \r\nВ Египет се провежда третият и заключителен етап на парламентарните избори. 2012 г. \r\nВ Будапеща над 30 хиляди човека излизат на митинг против приемането на новата конституция на Унгария. 2012 г. \r\nВ американския щат Айова стартира кандидатпрезиденстка кампания. 2011 г. \r\nПродължава политическата криза в Кот д'Ивоар. От началото на кризата до тогава загиват над 200 човека. 2011 г. \r\nИзтича мандатът на Арнолд Шварценегер като губернатор на Калифорния. Той напуска поста си с рейтинг на одобрение едва 22 на сто, като оставя на приемника си Джери Браун 28 милиарда долара бюджетен дефицит. 2010 г. \r\nНа 3 януари 2010 г., украинското правителство приема закон, според който Чернобилската атомна електроцентрала трябва да бъде напълно демонтирана до 2065 г. Тя е изведена от експлоатация атомна електроцентрала, близо до град Припят, Украйна, на 18 км. северозападно от град Чернобил, на 16 км. от украинско-беларуската граница и на около 110 км. на север от Киев. През април 1986 г. се случва злополучната Чернобилска авария. 2004 г. \r\nСамолет на Flash Airlines се разбива в Червено море малко след излизането си от Египет; загиват всичките 148 души на борда. 2000 г. \r\nПосолството на Русия в Ливан е обстрелвано с гранатомет. 1994 г. \r\nСамолет Ту-154 на авиокомпания “Байкалски авиолинии” се разбива след излитане от летище Иркутск. Причина за трагедията става пожар във втория двигател и последвалия отказ на другите два. Загиват 126 човека. 125 – на борда на самолета и 1 – на земята. 1993 г. \r\nБорис Елцин и Джордж Буш подписват в Москва договор за ограничаване на въоръжението СТАРТ-2. 1963 г. \r\nОсъществен е първият изпитателен полет на пътническия самолет ИЛ-62. 1961 г. \r\nПри авария на ядрен реактор в Айдахо загиват трима души. Това е първият подобен инцидент в Америка. 1959 г. \r\nАляска става четиридесет и деветия щат в Съединените американски щати. 1959 г. \r\nФидел Кастро е назначен за главнокомандващ армията на Куба. Кастро е кубински политик, държавник и юрист. Организатор е на „Движение 26 юли” (1955-1956 г.). През 1956 г. оглавява въоръжената борба, довела до победа на Кубинската революция (1959 г.). В периода 1959 г. – 1976 г. е министър-председател на Революционното правителство. Първи секретар е на ЦК на Комунистическата партия на Куба от 1965 г., председател е на Държавния съвет и на Министерския съвет на Република Куба (от 1976 г.). В периода 1976-1979 г. е председател на Движението на необвързаните страни. 1946 г. \r\nВ Полша са национализирани основните отрасли на промишлеността. 1936 г. \r\nВ московското метро за първи път са въведени в експлоатация композиции от шест вагона. 1925 г. \r\nС поверително нареждане до окръжните управители се създават 320 команди потери за преследване на въоръжени нелегални чети (комунистически и анархистки). 1908 г. \r\nАероклуб във Франция обявява награда от 500 франка за този, който изобрети устройство, отчитащо височината на полета. 1888 г. \r\nПатентована е сламката за пиене. 1877 г. \r\nПодписана е руско-австро-унгарска конвенция - тайно съглашение между Русия и Австро-Унгария, подписано във Виена като допълнение към Райхщатското споразумение от 1876 г. Двете страни се договарят в случай на война между Русия и Османската империя Австро-Унгария да спазва благосклонен към Русия неутралитет, за което Русия се съгласява след войната тя да окупира Босна и Херцеговина, без Новопазарския санджак. За България е предвидено да бъде призната независимостта й, като не се допуска превръщането й в голяма славянска държава на Балканския полуостров. 1871 г. \r\nВ САЩ Хенри Бредли патентова маргарина. 1868 г. \r\nВъзстановява се монархията в Япония. 1863 г. \r\nВ Халифакс (Канада) е открита първата в страната закрита ледена пързалка. 1861 г. \r\nДиректорът на Азиатския департамент ген.-майор Е. П. Ковалевски отправя инструкция до посолството на Русия в Цариград и до всички руски консули и вицеконсули в българските земи, с която ги задължава да вземат мерки да се съхрани предаността на българите към православието. 1843 г. \r\nВ Париж се състои премиерата на операта “Дон Паскуале” от Доницети. 1799 г. \r\nРусия и Турция сключват съюзен договор срещу Франция. 1793 г. \r\nЗабранено е робството в Канада. 1431 г. \r\nБургундският херцог предава за 10 000 франка Жана Д`Арк на англичаните. Тя е заловена в плен в резултат на предателство от епископ Кошон, който действа от името на английския крал. На тази дата са родени : 1969 г. \r\nРоден е Михаел Шумахер - състезател по автомобилизъм във “Формула 1”. 1892 г. \r\nРоден е английският белетрист Джон Толкин (1892 - 1973). Професор по лингвистика. Основател на жанра \"Фентъзи\" с романа \"Хобитът\" и неговото продължение \"Властелинът на пръстените\". 1878 г. .  \r\nРодена е американската кинозвезда от епохата на нямото кино Пола Негри (1878 - 1987). Участва в \"Мадам Дюбари\", \"Забранен рай\" и др. На тази дата умират : 2017 г. \r\nУмира И́гор Волк (79 г.), съветски космонавт (Союз T-12) и тестови пилот. \r\nИ́гор Петро́вич Волк (роден на 12 април 1937, Змийов, Харковска област, починал на 3 януари в Пловдив) е летец-космонавт на СССР, герой на Съветския съюз, заслужил летец-изпитател на СССР, президент на Международната асоциация „Земя и космонавтика“, полковник от запаса (1987). \r\nПолучил право на пилотиране на всички типове самолети на въоръжение в СССР. 2002 г. \r\nУмира Алфред Хайнекен - холандски индустриалец. Бивш собственик на бирения концерн “Хайнекен” (1971-1989 г.) и негов най-големия акционер (1989-2002 г.) с капитал 3,6 млн. долара. Концернът е създаден през 1864 г. от дядо му Хенри Хайнекен. След Втората световна война е дистрибутор на “Хайнекен” в САЩ. Връща се и превръща компанията в 3-та по производство на бира в света. Лично разработва формата на бутилката и логото - червена звезда върху черна лента на зелен фон. Взет е за заложник от похитители през 1983 г. и след 3-месечен плен е освободен срещу 13 млн. долара. 1967 г. \r\nВ затвора при загадъчни обстоятелства умира Джак Руби – убиец на Лий Осуалд, който е считан за убиец на президента на САЩ Джон Ф. Кенеди. 1956 г. \r\nРоден е американският актьор и режисьор Мел Гибсън. Най-известните му роли са в \"Смело сърце\" и \"Смъртоносно оръжие\". Режисьор на \"Страстите Христови\". Участва още в \"Бяхме войници\", \"Какво искат жените\", \"Патриотът\", \"Мавърик\", \"Човекът без лице\", \"Еър Америка\", \"Текила на разсъмване\" и др. 1931 г. \r\nУмира Жозеф-Жак Сезер Жофр - маршал на Франция (1916 г.), член на Френската академия  от 1918 г. Участник е във Френско-пруската война (1870-1871 г.) и в колониалните войни в Индокитай и Африка. Член е от 1910 г. и вицепредседател от 1911 г. на Висшия военен съвет и началник на Генералния щаб.  Той печели сражението при Марна (1914 г.). Военен съветник е на правителството от декември 1916 г. Ръководител е на френската военна мисия в САЩ и Япония (1917-1918 г.). Автор е на мемоари. 1923 г. \r\nУмира чешкият писател Ярослав Хашек (1883 - 1923). Роден е в Прага, на 30 април 1883 г. Автор е на много разкази, редактор в немски, чешки, унгарски списания. През Първата световна война е мобилизиран в Австро-унгарската армия, но през 1915 г. се предава на руснаците. През 1918 г. постъпва в Червената армия. Най-известното му произведение е \"Приключенията на добрия войник Швейк през Световната война\". Романът излиза в четири части и остава недовършен. 1785 г. \r\nУмира Балтасаре Галупи - италиански композитор, представител на венецианската школа в музиката, майстор на операта буфа. 1501 г. \r\nУмира Алишер Навои (А. Н. Низамадин мир Алишер) - узбекски поет, мислител и държавник. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE", "date": "2019.01.03", "title": "Денят 3 януари в световната история"}
{"url": "http://www.focus-news.net/news/2019/01/03/2607866/burgas-otkrit-e-trupat-na-izdirvaniya-84-godishen-dimitar-dimitrov.html", "text": "Открит е трупът на издирвания 84-годишен Димитър Димитров до сградата на Разпределителната гара. Това съобщиха от пресцентъра на  ОДМВР-Бургас . На 02 януари около 14.30 часа във Второ Районно управление - Бургас е получено съобщение за това, че в тревните площи до сградата на Разпределителна гара – Бургас е открит трупът на издирвания 84-годишен бургазлия Димитър Димитров, обявен в медиите на 27 декември.  При извършения оглед видими следи от насилие не се открити. По случая е образувано досъдебно производство.", "date": "2019.01.03", "title": "Бургас: Открит е трупът на издирвания 84-годишен Димитър Димитров"}
{"url": "http://www.focus-news.net/news/2019/01/03/2607867/sport-novak-dzhokovich-se-klasira-za-chetvartfinalite-na-turnira-v-doha.html", "text": "Новак Джокович се класира за четвъртфиналите на турнира в Доха, след като се наложи над унгареца Мартон Фучович с 4:6, 6:4, 6:1 в двубой от втория кръг на надпреварата. \r\nЗа място на полуфиналите Джокович ще играе с петия поставен в основната схема Николоз Басилашвили от Грузия, който отстрани Андрей Рубльов след 6:3, 6:4.", "date": "2019.01.03", "title": "Спорт: Новак Джокович се класира за четвъртфиналите на турнира в Доха"}
{"url": "http://www.focus-news.net/news/2019/01/03/2607864/nimh-zhalt-kod-za-silen-vyatar-i-snegovalezhi-e-obyaven-v-8-oblasti-na-stranata.html", "text": "Жълт код за силен вятър и снеговалежи е обявен в 8 области на страната. Това сочи справка на сайта на  Националния институт по метеорология и хидрология (НИМХ) . Кодът е в сила за областите: Благоевград, Пазарджик, Пловдив, Смолян, Кърджали, Хасково, Ямбол и Бургас. В тези области се очакват умерени снеговалежи, в комбинация с усилване на вятъра от север-североизток към края на деня и през нощта срещу петък. Ще има условия за виелици и навявания. Синоптиците прогнозират образуване на снежна покривка - до 10-15 см. Жълтият код означава потенциална опасност. От НИМХ съветват гражданите в тези области да бъдат внимателни за сняг или лед на пътя. Възможни са ограничения при дейности на открито.", "date": "2019.01.03", "title": "НИМХ: Жълт код за силен вятър и снеговалежи е обявен в 8 области на страната"}
{"url": "http://www.focus-news.net/news/2019/01/03/2607870/pleven-tarzhestven-ritual-po-posreshtane-na-36-iya-kontingent-ot-misiyata-na-nato-v-afganistan-shte-se-provede-v-grada.html", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност  в Афганистан „Решителна подкрепа”. Ритуалът ще се проведе от 11.30 часа на площад „Възраждане” в град Плевен, съобщиха от Министерство на отбраната. \r\n36-ият български военен контингент се състои от национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“.  \r\nПо време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия. \r\nНационален командир на контингента е полковник Веселин Василев от Съвместното командване на силите, а командир на ротата - майор Велин Кехайов от 4-и механизиран батальон от Единен център за начална подготовка – град Плевен.", "date": "2019.01.03", "title": "Плевен: Тържествен ритуал по посрещане на 36-ия контингент от мисията на НАТО в Афганистан ще се проведе в града"}
{"url": "http://www.focus-news.net/news/2019/01/03/2607868/blagoevgrad-intenziven-e-trafikat-v-oblastta-patnite-nastilki-na-mesta-sa-mokri-i-hlazgavi.html", "text": "Интензивен е трафикът в областта, пътните настилки на места са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В момента на някои места в областта има слаби превалявания сняг. На места пътните настилки са мокри и хлъзгави, но са почистени и нормално проходими за зимни условия. На по-високите части от областта се наблюдава намалена видимост поради мъгла. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.03", "title": "Благоевград: Интензивен е трафикът в областта, пътните настилки на места са мокри и хлъзгави"}
{"url": "http://www.focus-news.net/news/2019/01/03/2607871/pazardzhik-v-rodopskata-chast-na-oblasta-ima-opasnost-ot-padashti-kamani.html", "text": "Натоварено е движението по главните пътища на територията на област Пазарджик в последния работен ден за годината, пътните настилки са  сухи,  съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2019.01.03", "title": "Пазарджик: В Родопската част на областа има опасност от падащи камъни"}
{"url": "http://www.focus-news.net/news/2019/01/03/2607869/sofiya-dvizhenieto-v-tunel-topli-dol-na-avtomagistrala-hemus-shte-se-osashtestvyava-v-edna-lenta-v-posoka-varna.html", "text": "От 09.30 до 15.30 часа движението в тунел „Топли дол“ на автомагистрала „Хемус“ ще се осъществява в една лента в тръбата за Варна. Това съобщиха от пресцентъра на  Агенция \"Пътна инфраструктура\"  (АПИ). Ограничено ще е преминаването в изпреварващата лента, поради ремонт на осветлението. Необходимо е шофьорите да карат внимателно и да спазват стриктно въведената временна организация за движение. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.03", "title": "София: Движението в тунел „Топли дол“ на автомагистрала „Хемус“ ще се осъществява в една лента в посока Варна"}
{"url": "http://www.focus-news.net/news/2019/01/03/2607874/dimitar-margaritov-kzp-nad-25-hil-signala-ot-potrebiteli-e-poluchila-komisiyata-prez-izminalata-godina.html", "text": "Над 25 хил. сигнала от потребители е получила Комисията през изминалата година. Това каза Димитър Маргаритов, председател на Комисията за защита на потребителите (КЗП) в \"Сутрешен блок\" по  БНТ. \r\n„Между 22 декември и 1 януари включително точното число на подадените жалби е 470. Това означава известно увеличаване спрямо нормалния поток от сигнали, които получаваме. От друга стара около 500 жалби не дават картина на един изкривен и пълен с измами пазар”, отбеляза той.  \r\nМаргаритов обясни, че по празниците има тенденция при покупко-продажба търговците да използват хитрини, като нереални намаления, таксувания при касовия апарат с по-висока цена от тази, която е била приложена на етикета на стоката.  \r\n\"25 хил. сигнала е получила комисията през изминалата година\", подчерта той. Маргаритов обясни че тези жалби от страна на потребителите са съвсем различни по естество. \"От това, че несъвпадението в цената е била една стотинка и до това, че човек си е закупил скъпа вещ, например часовник за 50 хил. лв. и е имало проблем при доставката или функционирането му. Получавали сме и жалби за много скъпи автомобили, при които се появяват някакви дефекти и в същото време за много дребни нередности при обувка или дреха. Всичко това заслужава внимание, хората са различни и проблемите им са различни. Нашата комисия става все по-търсена от всички граждани, които имат всякакъв вид проблеми. Радвам се, че обществото привижда в КЗП нещо като \"икономически омбудсман\", който може да бъде в помощ не само по въпроси, свързани с функциите, но и всеки един спор, който може да бъде разрешен по един разумен начин с решение, което удовлетворява и двете страни“, коментира още председателят на КЗП.", "date": "2019.01.03", "title": "Димитър Маргаритов, КЗП: Над 25 хил. сигнала от потребители е получила Комисията през изминалата година"}
{"url": "http://www.focus-news.net/news/2019/01/03/2607872/burgas-mezhdunarodniyat-proekt-za-avtorsko-dokumentalno-kino-kinedok-prodalzhava-s-prozhektsiyata-na-filma-nishto-kakto-predi.html", "text": "Международният проект за авторско документално кино „КИНЕДОК“ продължава да пренася иновативните ленти в Бургас и през новата година с филма „Нищо както преди“ – Чехия, 2017 г. Това съобщиха от пресцентъра на  Община Бургас . Прожекцията е от 18.30 часа в зала „Петя Дубарова“ на КЦ „Морско казино“, входът е свободен. Времетраене: 92 минути. Режисьорите Lukáš Kokeš и Klára Tasovská разказват за младежи на 19 години, които водят нормален тийнейджърски живот и учат в едно и също училище в малък граничен град в Чехия. Филмът проследява Тео, Рената, Аника и Никола във време, в което надвисващата зрялост започва да хвърля тревожна сянка върху безгрижното им гимназиално съществуване. Всеки от тях се изправя пред важно предизвикателство, изходът от което ще промени живота им завинаги. И не става дума само за матурите. Кой ще успее, кой ще се провали и кой наистина ще порасне? Камерата на практика се слива с героите през повечето време, въвличайки зрителя в света на всеки един от протагонистите. Динамичният монтаж подчертава младежкото безпокойство и липса на фокусиране. „Нищо както преди“ представя завладяващ кинематографичен поглед върху живота на тийнейджъри, принудени да пораснат по-бързо, отколкото им се иска.", "date": "2019.01.03", "title": "Бургас: Международният проект за авторско документално кино „КИНЕДОК“ продължава с прожекцията на филма „Нищо както преди“"}
{"url": "http://www.focus-news.net/news/2019/01/03/2607873/pregled-na-osnovnite-temi-v-dobrudzhanskiya-pechat.html", "text": "„Интензивна година очаква Добрич“, съобщава на първа страница вестник  „Добруджанска трибуна“ . Някои от темите в първото за годината издание – „Подготвят извънредната сесия за завършването на блок „Добрич“. Предстои приключването на важни проекти и реализирането на нови, които ще променят визията на града. С общински средства са ремонтирани детски градини и ясли. Ще бъде реализиран проект за образователната инфраструктура. Заделените за това средства са в размер на 6 193 021 лв. Ще бъдат изцяло ремонтирани четири училища – ПМГ „Иван Вазов“, ЕГ „Гео Милев“, ОУ „Христо Ботев“ и Детска градина „Зорница“. „Румънците продължават да са най-верните гости в „Двореца“ в Балчик“, съобщава изданието. 82 са проведените през миналия сезон там сватбени церемонии. 24 са били смесените бракове, 53 – между българи. Около 10% е ръстът на гостите в „Двореца“ през 2018 г., а за периода от 2014 г. до сега увеличението е двойно. „От зоопарка призовават да не се изхвърлят коледните елхички“, съобщава всекидневникът. Центърът за защита на природата и животните в Добрич очаква новогодишните дръвчета, с които ще разнообрази менюто на част от своите обитатели. Сред тях са сърничките, конете на Пржевалски, бизоните и козите. От спортната страница – „Радосвета Симеонова започна по шампионски 2019 г.“. Състезателката на Спортния клуб по лека атлетика „Добруджа 99“ е участвала в Новогодишния крос „Правец 2018/2019“, който се е провел за 34-ти път. Бегачите са излезли на старта на трасето малко преди полунощ. Началото на празничната надпревара е дал президентът на Българската федерация по лека атлетика Добромир Карамаринов. „Състезатели извън Добрич отмъкнаха най-вкусната награда“, съобщава изданието. Множество емоции е предложил Коледния бридж турнир в Добрич. Своите умения са демонстрирали 26 двойки и 10 отбора. Участниците са били от цялата страна и Румъния. Победители отборно в турнира са „Далия“ от Разград. Втори е смесеният тим от Варна и Добрич.", "date": "2019.01.03", "title": "Преглед на основните теми в добруджанския печат"}
{"url": "http://www.focus-news.net/news/2019/01/03/2607863/dimitar-dimitrov-kapb-na-predstoyashtiya-protest-sreshtu-paketa-makron-v-bryuksel-shte-badem-podkrepeni-ot-rumantsi-litovtsi-ungartsi-polyatsi.html", "text": "На предстоящия протест срещу пакета „Макрон“ в Брюксел ще бъдем подкрепени от румънци, литовци, унгарци, поляци. Това каза Димитър Димитров, изпълнителен директор на Камарата на автомобилните превозвачи в България (КАПБ) във връзка с готвения протест в Брюксел на 10 януари заради пакета „Макрон“ в предаването „Здраве, България“ по  Нова телевизия . „На 10 януари е гласуването в транспортната комисия към ЕП на т. нар. пакет „Мобилност 1“. Идеята ни да организираме протеста тогава е, защото сме сигурни, че голяма част от евродепутатите от други държави не са запознати за какво ще гласуват. Искаме да ги запознаем с последствията за страните от Източна Европа“, допълни Димитров. „За нас е недопустимо с вдигането на палец нагоре или надолу да се определят гласовете на една група в ЕП“, коментира още той. \r\nДимитров припомни един от проблемите, които стоят пред превозвачите - връщането на водачите и камионите в страната на регистрация. По думите му от тази мярка няма никакъв социален ефект. \"Т.е. ако водачът е назначен в българска транспортна фирма и се прибере в България при семейството си или е назначен в немска транспортна фирма – да се прибере в Германия”, обясни той. \r\n„Голяма част от българските превозвачи ще бъдат принудени да търсят алтернатива, да се пререгистрират в други страни от ЕС. Дори изискванията към трети страни ще са по-леки, няма как част от изискванията да бъдат приложени към турци, руснаци, македонци“, обясни той.  „На предстоящия протест ще бъдем подкрепени от румънци, литовци, унгарци, поляци“, поясни Димитров и добави, че за протеста от България ще тръгнат около 340 души.   \r\nПо думите на Димитър, който е шофьор на тежкотоварен автомобил от 10 години, по-високите командировки и преспиването в хотел не е по-добре като условия. „Да отида на хотел – трябва да знам език, да оставя камиона на неохраняем паркинг, което застрахователят не го поема.  Командировката къде ми отива, ако ми откраднат стоката”, обясни той.", "date": "2019.01.03", "title": "Димитър Димитров, КАПБ: На предстоящия протест срещу пакета „Макрон“ в Брюксел ще бъдем подкрепени от румънци, литовци, унгарци, поляци"}
{"url": "http://www.focus-news.net/news/2019/01/03/2607861/ria-novosti-lekari-saobshtiha-za-sastoyanieto-na-postradalite-sled-eksploziyata-v-magnitogorsk.html", "text": "Състоянието на всички пострадали се оценява като стабилно, съобщиха от пресслужбата на регионалното здравно министерство. \r\n„Състоянието на всички хоспитализирани, включително прехвърлените в лечебни заведения в Челябинск и Москва, е стабилно“, се казва в съобщението. \r\nНа 31 декември в Магнитогорск, по предварителни данни, в резултат на експлозия се стигна до разрушаването на един от входовете на 10-етажна сграда. Броят на загиналите, по последните данни, е 37 души. Сред тях има шест деца. Четирима се водят изчезнали. Превод и редакция : Калоян Пенков", "date": "2019.01.03", "title": "РИА Новости: Лекари съобщиха за състоянието на пострадалите след експлозията в Магнитогорск"}
{"url": "http://www.focus-news.net/news/2019/01/03/2607876/dobrich-usloviyata-za-patuvane-v-oblastta-sa-dobri-patnite-nastilki-sa-suhi.html", "text": "Условията за пътуване в областта са добри, пътните настилки са сухи, предаде кореспондентът на  Радио „Фокус” – Варна . Продължава частичният ремонт на асфалтовата настилка по три пътни участъка в областта, движението на автомобили се осъществява с повишено внимание. До края на месец януари е в ход ремонт на асфалтова настилка по част от пътя за Варна. В ремонт са части и от околовръстния път на Добрич - от км 99+500 до км 105+400 и от км 0+000 до км 7+500. Дейностите там също продължават до 31 януари. Навсякъде движението в зоните на ремонт се регулира с пътни знаци. Няма въведени промени в движението на автомобили в други райони на областта. Времето в Добрич е ясно, тихо е, температурата е около минус 2 градуса.  \r\nЖулиета НИКОЛОВА", "date": "2019.01.03", "title": "Добрич: Условията за пътуване в областта са добри, пътните настилки са сухи"}
{"url": "http://www.focus-news.net/news/2019/01/03/2607878/shumen-preobladavashto-suhi-sa-patishtata-v-oblastta.html", "text": "Преобладаващо сухи са пътищата в областта, предаде репортер на  Радио „Фокус“ - Шумен . Времето е облачно, без валежи и мъгли. Движението се извършва нормално. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за МПС над 3.5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за МПС над 10 т  поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.03", "title": "Шумен: Преобладаващо сухи са пътищата в областта"}
{"url": "http://www.focus-news.net/news/2019/01/03/2607875/das-handelsblatt-rumanskoto-predsedatelstvo-na-saveta-na-es-ne-e-povod-za-panika-v-evropa.html", "text": "Председателството на Румъния на Съвета на Европейския съюз не е повод за паника в Европа, уверен е кореспондентът за Югоизточна Европа на германското списание  Das Handelsblatt  Ханс-Петер Зибенхаар. \r\nБукурещ не се подготви особено за ротационното председателство – нито президентът Клаус Йоханис, нито министър-председателят Виорика Дънчила са особено притеснени за проблемите на Европа. Но в това има и позитиви – Румъния няма да повтори грешката, направена от Австрия по време на нейното председателство на ЕС. Преди половин година правителството на канцлера Себастиан Курц излезе на европейската политическа сцена с амбициозна програма и и накрая предизвика само разочарование. Румъния, която пое председателството на Съвета на Европейския съюз от Австрия в началото на годината, е далеч по-скромна в амбициите си.  \r\nПравителството в Букурещ, остро критикувано по отношение на реорганизацията на съдебната система и отслабването на борбата с корупцията, има само четири общи цели - по-голяма сигурност, по-голямо сближаване, укрепване на общи ценности и по-добър имидж на ЕС като глобална сила. Кой не иска повече сигурност в борбата срещу тероризма или в интернет? Кой не се застъпва за борба с расизма и нетолерантността или засилването на конкурентоспособността и цифровата икономика? \r\nСкромните амбиции на правителството на Социалдемократическата партия (СДП) и либералната „Алде“ имат основателна причина. Силният мъж на Румъния, осъденият лидер на СДП Ливиу Драгня, няма дълбок интерес към европейската политика. Той е загрижен за укрепването на вътрешната си власт за сметка на отслабването на съдебните и антикорупционните агенции. \r\nЗатова Драгня обича да отстъпва европейската сцена на своя консервативен противник - президента Клаус Йоханис. Бившият кмет на Сибиу представлява страната си според румънската конституция в Европейския съвет. \r\nРумъния няма да провали Европа в трудната фаза. Защото правителството в Букурещ се възприема преди всичко като модератор и генератор на идеи, а не като допълнителен двигател в ЕС. Публично проявената нервност на председателя на Европейската комисия Жан-Клод Юнкер е пресилена, въпреки че румънският президент и правителство се борят помежду си и страната е под зоркото око на Брюксел заради отслабващата му борба срещу подкупите и непотизма. \r\nВъв всеки случай значението на председателството на ЕС често е надценено. В много случаи правителствата се интересуват предимно от благоприятното си представяне пред избирателите в собствената си страна, а не от алтруистичната реализация на европейските цели. Както и да е, важните въпроси ще бъдат контролирани от Брюксел - като предстоящия Брекзит в края на март. Австрия вече изпита това по време на своето председателство през втората половина на миналата година. \r\nДори и с планираното разширяване на ЕС на Западните Балкани, музиката не я свири Букурещ, а Брюксел. Това важи и за важните въпроси като бюджета на ЕС от 2021 г. до 2027 г. или желаната реформа на политиката в областта на убежището. Като се има предвид това добре подготвено разпределение на задачите, румънското правителство не може да причини много щети. \r\nВъв всеки случай Румъния има неоценимо предимство. За разлика от частично евроскептичната Австрия, в Румъния съществуват само приятелски настроени към Европа партии. Неслучайно мотото на румънското председателство е  „Сближаване, общи европейски ценности\". Европейското приятелство не е странно, тъй като карпатската страна е получила видими и забележими ползи от многобройните субсидии от ЕС след присъединяването си преди дванадесет години. С проевропейския Клаус Йоханис начело, Румъния все още е най-голямата страна в Югоизточна Европа.  Тереза Герова", "date": "2019.01.03", "title": "Das Handelsblatt: Румънското председателство на Съвета на ЕС не е повод за паника в Европа"}
{"url": "http://www.focus-news.net/news/2019/01/03/2607881/pregled-na-osnovnite-temi-v-shumenskiya-pechat.html", "text": "„Бюджет 2019 на Шумен е 75 млн. лв.” е водещото заглавие във вестник  „Шуменска заря“ . Близо 75 млн. лева залага общинската администрация в Бюджет 2019 г. С тези средства кметският екип ще управлява обществените процеси, ще решава благоустройствени, социални, образователни, културни и други необходимости. Приходите от държавния бюджет са в размер на 44 645 692 лв. Общинската администрация е амбицирана да събере собствени приходи в размер на 30 141 292 лв. Най-голяма сума ще бъде събрана от не данъчните приходи – 19 345 514 лв. „Шуменски ученик изобрети пешеходна пътека, генерираща енергия“ е заглавие от стр.2 в броя. Денис Исметов – ученик в шуменската Професионална гимназия по механотехника, бе обявен за победител в Националния конкурс „Super Stem България 2018 г“. Той спечели златен медал в категорията „Инженеринг“, за ученици от 9 до 12 клас, и получи сертификат от Научния център „Карнеги“ в САЩ. „В Никола Козлево намалиха данъците“, информира ежедневникът. Общинските съветници в Никола Козлево, на заседание на местния парламент, са приели изменения в Наредбата за определяне размера на местните данъци. С 0.7 промила е намален данък сгради, който досега е бил висок, научи „Шуменска заря“ от председателя на общинския съвет в Никола Козлево Стефан Стефанов. През 2019 г. жителите на общината ще плащат с около 30 - 40 лв. по-малък данък. Съветниците определили и данъците за превозните средства. „Туристи протестираха във Велики Преслав“, пише изданието. Туристи и граждани на Велики Преслав протестираха в навечерието на новата година срещу решение на общинския съвет за прекратяване на безвъзмездното ползване на туристическата спалня от ТД „Патлейна”. Повече от 100 привърженици на туризма се събраха пред общинската администрация с плакати „Да спасим туристическата спалня“ и с призиви за подкрепа на най-голямата в общината организация с нестопанска цел. Туристическото дружество има 120 членове и в продължение на 10 години те успяха за изградят и оборудват предоставената им за туристически цели база в сградата на бившия Дом за сираци. „Цената на водата зависи от Общото събрание на ВиК“, съобщава всекидневникът. Решение да не се вдига цената на водата, която вече КЕВР определи на 3.40 лв., може да се вземе от Общото събрание на съдружниците. Това може да стане със съгласието на повече от половината от собствениците на капитала. Новата цена влезе в сила от 1 януари 2019 г. На сайта на дружеството ще се публикува и заповедта на управителя на дружеството. „Общото събрание да прецени има ли нужда от нова цена или не. Общините са собственици на активите“, каза управителят в оставка на водното дружество инж. Красимир Марков.", "date": "2019.01.03", "title": "Преглед на основните теми в шуменския печат"}
{"url": "http://www.focus-news.net/news/2019/01/03/2607880/smolyan-zasnezheni-i-zaledeni-na-mesta-sa-patishtata-v-oblastta-izvarsheni-sa-obrabotki-na-nastilkite.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно с валежи от сняг по високите части, а температурите са в интервала от минус 10 градуса до минус 1 градус. Пътните настилки са заснежени и заледени на места, но са обработени с пясък и сол. Повишена е опасността от падащи камъни и дървета по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86 в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.03", "title": "Смолян: Заснежени и заледени на места са пътищата в областта, извършени са обработки на настилките"}
{"url": "http://www.focus-news.net/news/2019/01/03/2607882/bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. На трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.03", "title": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/03/2607883/kyustendil-patishtata-v-oblastta-sa-prohodimi-pri-zimni-usloviya-na-mesta-ima-valezhi-ot-snyag.html", "text": "Пътищата в областта са проходими при зимни условия, на места вали слаб сняг. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час на деня няма въведени допълнителни ограничения за движението на моторни превозни средства заради метеорологичната обстановка. Извършва се опесъчаване на пътните настилки, които на места са заснежени и хлъзгави. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са предимно сухи. Видимостта навсякъде е добра. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.03", "title": "Кюстендил: Пътищата в областта са проходими при зимни условия, на места има валежи от сняг"}
{"url": "http://www.focus-news.net/news/2019/01/03/2607885/18-dushi-sa-raneni-pri-katastrofi-prez-izminaloto-denonoshtie-v-stranata.html", "text": "18 души са ранени при катастрофи през изминалото денонощие, съобщиха от пресцентъра на  МВР . В страната са станали 11 пътнотранспортни произшествия. На територията на столицата са станали  11 леки и 11 тежки пътни инцидента.", "date": "2019.01.03", "title": "18 души са ранени при катастрофи през изминалото денонощие в страната"}
{"url": "http://www.focus-news.net/news/2019/01/03/2607886/vratsa-nezakonen-loven-avtomat-e-izzet-pri-proverka-na-chasten-imot-v-selo-varbitsa.html", "text": "Незаконен ловен автомат е иззет при проверка на частен имот в село Върбица. Това съобщиха от  ОДМВР - Враца . Оперативно-следствените действия са извършени на 2 януари 2019 г. Намереният ловен автомат няма съответното разрешително за съхранение.", "date": "2019.01.03", "title": "Враца: Незаконен ловен автомат е иззет при проверка на частен имот в село Върбица"}
{"url": "http://www.focus-news.net/news/2019/01/03/2607887/pregled-na-osnovnite-temi-v-burgaskiya-pechat.html", "text": "„Събитията на 2019-та. Започва строежът на новата библиотека в Бургас“ е водещото заглавие във вестник  „Черноморски фар“ . „Тръгва и ремонт на дома на НХК“ и „14 нови предприятия с около 700 работни места ще отварят врати“ са подзаглавията на статията. Събитието на 2019 в Бургас ще е изграждането на нова сграда на Регионалната библиотека. новият културен център е получил финансирането по Оперативна програма „Региони в растеж и се знае, че ще бъде на мястото на бившето немско училище на улица  „Св. св. Кирил и Методий“. „Община Бургас спечели дело срещу собствениците на терена за ГУМ-а“ е друга тема от първата страница на ежедневника. Това съобщи на пресконференция, на която бе обявен проектобюджетът за 2019 г. юристът на Общината Златина Георгиева. Мястото по-известно като „Дупката“ или „Жабарника“, от години е една от язвите в центъра на града. „След кметската намеса: Жителите на кварталите няма да плащат за винетки“ пише още в страниците на вестника. В интересна ситуация изпаднаха макар и за малко бургазлиите от четири квартали. Хората от Втрен, Банево, Рудник и Черно море бяха изправени пред това да си закупуват винетки дори и за пътуването им до града. „В новогодишната нощ сме изхарчили повече ток от миналата година“ е друго заглавие в днешния брой. Данни на EVN – България показват, че в периода на 29 декември 2018 – 1 януари 2019 г. клиентите са консумирали общо 111 552 MWh.", "date": "2019.01.03", "title": "Преглед на основните теми в бургаския печат"}
{"url": "http://www.focus-news.net/news/2019/01/03/2607857/tass-ostava-zaplahata-ot-srutvane-na-bloka-v-magnitogorsk.html", "text": "Остава заплахата от срутване на жилищната конструкция в Магнитогорск, където на 31 декември един от входовете се срина след експлозия. Това съобщи служител на пресцентъра на министерството на извънредните ситуации в Челябинска област Михаил Юрин. \r\n„Заплахата от срив остава“, каза той. По думите му затворени са от пети до осми вход. \r\nСпоред Юрин, жителите на апартаменти в непосредствена близост до входа, който се срина в резултат на експлозия на газ, отново ще получат временен достъп до жилищата, за да вземат необходимите неща. \r\n„Предвидено е два пъти през деня, когато жителите на петия, шестия и осмия вход ще могат да дойдат по същия начин, както вчера, да влязат вътре и да вземат ценни вещи“, заяви той. \r\nПо последни данни 37 души са жертви на експлозията и срутването на входа на жилищна сграда в Магнитогорск, а търсенето на още четирима души продължава. Превод и редакция : Калоян Пенков", "date": "2019.01.03", "title": "ТАСС: Остава заплахата от срутване на блока в Магнитогорск"}
{"url": "http://www.focus-news.net/news/2019/01/03/2607890/milena-doneva-tsentar-za-vremenno-nastanyavane-blagoevgrad-zaeti-sa-samo-7-mesta-v-tsentara-i-dosega-ne-e-imalo-sluchay-da-bade-zapalnen-tseliyat-kapatsitet.html", "text": "До този момент са заети само 7 места и досега не е имало случай да бъдат заети всичките свободни. Това каза за  Радио „Фокус“ - Пирин  Милена Донева, ръководител на Комплекс за социални услуги за стари хора и на Центъра за временно настаняване. По думите ѝ капацитета на центъра е 10 човека. Милена Донева посочи, че в него няма хора, които да са целогодишно настанени. „По закон и нормативна уредба това е услуга, която може да се ползва три месеца в една календарна година“, заяви Донева. Тя каза още, че нуждаещите се от временен дом в рамките на тези три месеца благодарение на центъра ползват услуги, от които се нуждае всеки човек. „В бита това са мебелирано обслужване, кухня, храна и санитарни помещения“, допълни Донева. Тя добави, че съдействат на настанените за издаване на документи за самоличност, за регистрация в бюрата по труда и за устройване с жилище. „Социалният работник им помага като им помага и се занимава с тези дейности, от които хората се нуждаят“, съобщи Милена Донева. \r\nДенис НИКИФОРОВ", "date": "2019.01.03", "title": "Милена Донева, Център за временно настаняване - Благоевград: Заети са само 7 места в Центъра и досега не е имало случай да бъде запълнен целият капацитет"}
{"url": "http://www.focus-news.net/news/2019/01/03/2607889/ministar-boil-banov-darzhavata-podpomaga-s-20-mln-lv-sabitieto-plovdiv-evropeyska-stolitsa-na-kulturata-2019-g.html", "text": "Държавата подпомага с 20 млн. лв. събитието \"Пловдив - европейска столица на културата 2019 г.\". Това каза министърът на културата Боил Банов в предаването „Тази сутрин“ по  БТВ . „Виждам започнати проекти, част от тях видимо към момента няма да могат да се реализират, но по-важното е, че са започнати и ще станат. Най-добре би било да се реализират в годината на Столицата на културата“, коментира още министърът на културата. Той обясни, че отпуснатите държавни средства за събитието са вложени в инфраструктурни проекти. „Държавата е подкрепила всичко необходимо. Много туристи се очакват. Много хора от цял свят проявяват интерес към събитието. Пловдив притежава естествено очарование и се надявам да бъде богата и културната програма“, посочи още Банов.  \r\n„Убеден съм, че ще има много хубави проекти, убеден съм, че много неща са направени. Слушах и миналата година, НДК няма да стане, Председателството ще пропадне, но Председателството мина“, заяви той. Според него събитието ще породи сериозен отзвук както в България, така и по света.  \r\nМинистър Боил Банов коментира и представянето на ретроспективната изложба на Ода Жон в Националната галерия в края на миналата година, като определи събитието като изкуство. „Дали ни е харесало, или не това е друг въпрос. Изкуството е нещо, което заслужава внимание, включително и с отрицателно отношение“, подчерта той.", "date": "2019.01.03", "title": "Министър Боил Банов: Държавата подпомага с 20 млн. лв. събитието \"Пловдив - европейска столица на културата 2019 г.\""}
{"url": "http://www.focus-news.net/news/2019/01/03/2607845/ria-novosti-broyat-na-zaginalite-pri-srutvaneto-v-magnitogorsk-dostigna-37-dushi.html", "text": "Броят на загиналите при срутването на един от входовете на жилищна сграда в Магнитогорск се е увеличил до 37, съобщиха от министерството на извънредните ситуации, предава  РИА Новости . \r\n„Броят на жертвите нарасна до 37“, заяви източник на агенцията. Превод и редакция : Калоян Пенков", "date": "2019.01.03", "title": "РИА Новости: Броят на загиналите при срутването в Магнитогорск достигна 37 души"}
{"url": "http://www.focus-news.net/news/2019/01/03/2607888/nzz-ochakvaniyata-ot-rumanskoto-predsedatelstvo-na-saveta-na-es-ne-sa-golemi.html", "text": "За първи път след присъединяването си към Общността през 2007 г. Румъния пое ротационното председателство на Съвета на Европейския съюз, но очакванията от Букурещ за резултатите от следващите шест месеца не са големи, отбелязва швейцарският вестник  Die Neue Zuercher Zeitung . \r\nОт редакцията припомнят съмненията на председателя на Европейската комисия Жан-Клод Юнкер относно способността на Румъния да се справи със задачите, които поема. Брюксел обвинява Букурещ за липсата на сериозност в борбата с корупцията. Освен това реформите в съдебната система в страната се посрещат със скептицизъм от страна на ЕС. \r\nРумъния поема ротационното председателство от Австрия. През следващите шест месеца тя ще председателства заседанията и срещите на всички нива на Съвета, и ще гарантира непрекъснатостта на работата на ЕС в Съвета. Понастоящем Румъния е много разделена, а „удобният“ за Европа президент Клаус Йоханис е в конфликт с ръководеното от социалдемократите правителство. Тереза Герова", "date": "2019.01.03", "title": "NZZ: Очакванията от румънското председателство на Съвета на ЕС не са големи"}
{"url": "http://www.focus-news.net/news/2019/01/03/2607893/neli-petkova-obshtina-kyustendil-normalno-e-zapochnal-obrazovatelniyat-protses-v-uchebnite-zavedeniya-na-teritoriyata-na-grada.html", "text": "Нормално е започнал образователният процес в учебните заведения на територията на града. Това каза пред  Радио „Фокус” – Кюстендил  Нели Петкова, директор на Дирекция „Образоване, култура, младежки дейности и спорт” към Община Кюстендил. Без проблеми е извършено превозването на учениците и децата от малките населени места към средищните училища и детски градини. Класните стаи и помещенията във всички училища и детски градини са много добре отоплени, съобразено с възрастта на децата. „Всички детски заведения са газифицирани и няма проблем с отоплението след ваканцията”, каза Нели Петкова. По думите ѝ медицинските сестри в детските заведения осъществяват здравен филтър, което действие да не позволи в детската градина да бъдат оставяни болни деца. До момента не са постъпвали сигнали от страна на директорите на училищата в Кюстендил, касаещи затруднения или проблеми при възобновяване на учебните занятия след ваканцията. \r\nВенцеслав ИЛЧЕВ", "date": "2019.01.03", "title": "Нели Петкова, Община Кюстендил: Нормално е започнал образователният процес в учебните заведения на територията на града"}
{"url": "http://www.focus-news.net/news/2019/01/03/2607895/plovdiv-regionalniyat-istoricheski-muzey-shte-predstavi-nay-novoto-si-nauchno-izdanie-rolyata-na-obshtina-plovdiv-za-razvitie-na-grada-prez-perioda-1886-1944-godina.html", "text": "От 10.00 часа ръководството на Регионалния исторически музей – Пловдив ще представи подробности за най-новото научно издание на музея „Ролята на Община Пловдив за развитие на града през периода 1886 – 1944 година“. Това съобщиха за  Радио „Фокус“ - Пловдив  от музея. На база неизвестен досега и огромен по обем документален материал гл. ас. д-р Стефан Шивачев представя реализацията на най-важните инфраструктурни проекти за града, свързани с водоснабдяването, канализацията, градоустройственото развитие, електрификацията, екологията, транспорта и образованието. На събитието ще бъдат дадени и подробности за реализацията на проект „Музей-учител-ученик“. Основното финансиране на проекта в размер на 9 273 лв. е осигурено от Министерството на културата по конкурсна сесия на тема „Музеят като образователна среда“.", "date": "2019.01.03", "title": "Пловдив: Регионалният исторически музей ще представи най-новото си научно издание „Ролята на Община Пловдив за развитие на града през периода 1886 – 1944 година“"}
{"url": "http://www.focus-news.net/news/2019/01/03/2607892/api-shofyorite-da-tragvat-na-pat-samo-s-podgotveni-za-zimni-usloviya-avtomobili.html", "text": "Шофьорите, на които предстои пътуване, е необходимо да тръгват на път с автомобили, подготвени за зимни условия, съобщиха от  Агенция „Пътна инфраструктура“ . Националният институт по метеорология и хидрология определи за днес жълт код за опасно време в по-голяма част от Южна България, където се очакват снеговалежи и образуване на снежна покривка.  \r\nАгенция „Пътна инфраструктура“ апелира шофьорите на тежкотоварни и леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.  \r\nПри необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2019.01.03", "title": "АПИ: Шофьорите да тръгват на път само с подготвени за зимни условия автомобили"}
{"url": "http://www.focus-news.net/news/2019/01/03/2607896/kyustendil-trafikat-na-gkpp-gyueshevo-se-osashtestvyava-normalno-snyag-vali-v-rayona-na-osogovska-planina.html", "text": "Трафикът на ГКПП „Гюешево” се осъществява нормално, сняг вали в района на Осоговска планина. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни върху пътното платно. \r\nВенцеслав ИЛЧЕВ", "date": "2019.01.03", "title": "Кюстендил: Трафикът на ГКПП „Гюешево” се осъществява нормално, сняг вали в района на Осоговска планина"}
{"url": "http://www.focus-news.net/news/2019/01/03/2607897/varna-spokoyna-e-patnata-obstanovka-v-oblastta-vidimostta-e-dobra.html", "text": "Спокойна е пътната обстановка в областта, видимостта е добра, предаде репортер на  Радио „Фокус“ – Варна . Слаб до умерен вятър духа в областта, като се очаква той да се усили в следобедните часове. Към този час пътните настилки в града са предимно сухи, но се очакват превалявания от дъжд и сняг по-късно през деня. Въведени ограничения има по пътя Кранево – Варна. Забранено е преминаването на моторни превозни средства над 10 тона. Осигуреният обходен маршрут е през Кичево и Оброчище. На този етап няма въведени допълнителни ограничения за движението на моторни превозни средства заради очакваната метеорологичната обстановка. Движението по автомагистрала „Хемус“ и главните пътни артерии в областта се осъществява без проблеми към този час. \r\nБояна АТАНАСОВА", "date": "2019.01.03", "title": "Варна: Спокойна е пътната обстановка в областта, видимостта е добра"}
{"url": "http://www.focus-news.net/news/2019/01/03/2607891/pregled-na-osnovnite-temi-vav-velikotarnovskiya-pechat.html", "text": "„1320 бебета са проплакали в областта през 2018 година“ е заглавие от областния всекидневник  „Янтра Днес” . Общо 1320 бебета са се родили през 2018 г. във Великотърновка област, показват данните от информационната система на Министерство на здравеопазването. Сега областта се нарежда на 11-о място по раждаемост в страната. „С 15 % скача бюджетът за функция образование на Търновската община“ е друго заглавие от ежедневника. С бюджет от над 27 711 000 лв. разполага през новата 2019 г. Община Велико Търново за функция образование, като скокът в бюджета е с около 15 %. Процентът на увеличение в различните пера е различен, но ръст има във финансирането и за училищата, и за детските градини, увери директорът на общинската дирекция „Образование“ Пенка Игнатова. „С 220 000 лв. приход и 170 представления завърши 2018 г. великотърновския театър” е заглавие от страница три на ежедневника. „КНСБ с кампания в помощ на деца на загинали при трудови злополуки”, четем на страница четири в изданието. На страница пет е публикуван материал със заглавие „Хиляди посрещнаха Новата година в центъра на Велико Търново“. „Димо Атанасов и Чавдар Ивайлов смениха „Етър“ с ЦСКА-1948“ е заглавие от спортната страница на вестник „Янтра Днес“. \r\n„Община Велико Търново с нова данъчна политика, край на джиповете, маскирани като баничарки“  е заглавие от първа страница на другия областен ежедневник  „Борба“ . Община Велико Търново въвежда нова данъчна политика, с която спира порочната практика скъпи джипове да бъдат регистрирани като баничарки, за да плащат по 15 лв. данък. Новите моменти при облагането разясниха зам.-кметът Снежана Данева и шефът на местното данъчно Вежен Пенев. „Англичани дариха 10 000 паунда на читалището в Миндя“ е друга тема от ежедневника. Подарък за жителите на Миндя направиха две британски семейства в края на 2018 година. Чужденците дариха 10 000 паунда за ремонт на читалище „Развитие 1893“, което бе застрашено от закриване заради прогнил покрив. Повече за дарителите и тяхната постъпка, четете в страниците на вестника. „Обществената трапезария в областния град ще работи през цялата 2019 година“, „Повече от час вадиха 15-килограмов шаран, дълъг 90 см“, „650 туристи разгледаха Царевец в първия ден на 2019 година“ са други заглавия от страниците на всекидневника. „Отличиха с грамоти ветерани на футболния „Етър“, „Състезател по канадска борба е Спортист № 1 на Горна Оряховица за 2018 година“ , „Антъни Иванов обра медалите от държавното първенство по плуване и отлетя за САЩ“ са заглавия от спортната страница на изданието.", "date": "2019.01.03", "title": "Преглед на основните теми във великотърновския печат"}
{"url": "http://www.focus-news.net/news/2019/01/03/2607898/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-yanuari.html", "text": "„Софийска вода” временно ще прекъсне водоснабдяването в някои части на столицата на 4 януари. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение в ж.к. „Лозенец“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.03", "title": "„Софийска вода” временно ще прекъсне водоснабдяването в някои части на столицата на 4 януари"}
{"url": "http://www.focus-news.net/news/2019/01/03/2607894/die-wiener-zeitung-rumaniya-iska-da-bade-neutralen-posrednik-v-usiliyata-na-es-da-planira-badeshteto.html", "text": "Разкъсвана от вътрешни спорове Румъния пое председателството на Съвета на Европейския съюз. Според правителството в Букурещ карпатската страна, която се присъедини към Общността през 2007 г., иска да бъде „неутрален посредник\" в усилията на Брюксел да планира бъдещето на Блока, отбелязват в редакцията на австрийския ежедневник  Die Wiener Zeitung .  \r\nПредседателството на страната, което започна в първия ден от новата година, ще съвпадне със значителни събития като излизането на Великобритания от ЕС, изборите за Европейския парламент, предстоящите важни преговори за бюджета от 2021 г. до 2027 г. и реформата на политиката на ЕС в областта на убежището. \r\nСлед България, която председателстваше Блока през първата половина на 2018 г., Румъния е втората страна, която оглавява Съвета на ЕС, докато се намира под специално наблюдение от Европейската комисия за дефицитите в борбата с корупцията. Поради тази причина социално-либералното правителство в Букурещ е силно критикувано. Освен това управляващите са в остро противоречие с президента Клаус Йоханис, който стои по-близо до буржоазната опозиция. \r\nОт редакцията припомнят съмненията на председателя на Европейската комисия Жан-Клод Юнкер относно способността на Румъния да се справи със задачите, които поема. Брюксел обвинява Букурещ за липсата на сериозност в борбата с корупцията. Освен това реформите в съдебната система в страната се посрещат със скептицизъм от страна на ЕС. \r\nПредседателят на Съвета на ЕС Доналд Туск пожела на Румъния всичко най-добро за председателството. „Уверен съм, че ще се справите, очаквам с нетърпение да работим с вас\", написа Туск в социалната мрежа „Туитър“, обръщайки се към Букурещ. На 10 януари 28-те еврокомисари се очаква да пристигнат на официално посещение в румънската столица. Тереза Герова", "date": "2019.01.03", "title": "Die Wiener Zeitung: Румъния иска да бъде „неутрален посредник“ в усилията на ЕС да планира бъдещето"}
{"url": "http://www.focus-news.net/news/2019/01/03/2607899/waz-koruptsiya-i-haos-paralizirat-rumanskoto-predsedatelstvo-na-saveta-na-es.html", "text": "Може ли държава, която се намира в състояние на вътрешнополитическа война, да поеме председателството на Съвета на Европейския съюз? Това е въпросът, отговор на който търсят в редакцията на германския вестник  Die Westdeutsche Allgemeine Zeitung , като припомнят, че Румъния пое тази задача на 1 януари. „Но в Букурещ не минава и ден без сериозни конфликти на различни фронтове“, твърди изданието.  \r\nПрипомня се един от последните скандали в северната ни съседка, при който президентът й Клаус Йоханис се опълчи срещу правителството, като определи членовете му като „инцидент на демокрацията\" и „престъпници\".Министър-председателят Виорика Дънчила се защити и отвърна остро на държавния глава. Йоханис, който представлява страната си на срещите на върха на ЕС, може поне да разчита на подкрепата на населението, категорични са от редакцията, като в подкрепа на тезата припомнят, че миналия август повече от 100 хил. души в цялата страна демонстрираха срещу корупцията и поискаха оставка на правителството в Букурещ. Тереза Герова", "date": "2019.01.03", "title": "WAZ: Корупция и хаос парализират румънското председателство на Съвета на ЕС"}
{"url": "http://www.focus-news.net/news/2019/01/03/2607900/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Единствено по високите билни части не са подходящи, защото там има мъгла и силен снеговалеж. Температурите са ниски, но времето е приятно. Няма регистрирани инциденти с туристи през изминалото денонощие. Лифтовите съоръжения работят навсякъде. От ПСС съветват хората да тръгват към планината с необходима зимна екипировка за студено време. Очаква се да навлезе северен циклон, който ще донесе още повече студ, особено в планините чувството за ниски температури ще е доста осезаемо.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.03", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/03/2607903/sofiya-140-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "140 души са нощували в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  директорът на Кризисния център за настаняване на бездомни хора в столичния кв. „Захарна фабрика“ Йорданка Темелкова. По думите й нощта е преминала спокойно, без проблеми. \r\nОт началото на зимния сезон, заведенията за настаняване в София са в готовност за приемане на граждани в нужда. Средно нощем около 120-130 души биват приютявани в Центъра. При настаняване те могат да пренощуват там и да получат безплатна вечеря. През изминалите празнични дни броят на настанените в Центъра е бил по-голям. Приютените могат да пренощуват там и да получат безплатна вечеря. \r\nДаяна ДЮЛГЕРОВА", "date": "2019.01.03", "title": "София: 140 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/01/03/2607902/kyustendil-v-blizost-do-parviya-tunel-na-avtomagistrala-struma-pri-dupnitsa-ima-kone.html", "text": "В близост до първия тунел на автомагистрала „Струма” при Дупница има коне. Това съобщи  слушател на Радио „Фокус” – Пирин . По думите му конете са в страни от самата магистрала. \r\n„Фокус” проверява информацията. \r\nВенцеслав ИЛЧЕВ", "date": "2019.01.03", "title": "Кюстендил: В близост до първия тунел на автомагистрала „Струма” при Дупница има коне"}
{"url": "http://www.focus-news.net/news/2019/01/03/2607906/kyustendil-konete-kray-avtomagistrala-struma-v-rayona-na-dupnitsa-sa-izvan-granitsite-na-patya-i-nyama-opasnost-za-dvizhenieto.html", "text": "Конете край автомагистрала „Струма” в района на Дупница са извън границите на пътя. Това съобщиха за  Радио „Фокус” – Кюстендил  от Областно пътно управление – Кюстендил във връзка със сигнал на слушател на Радио „Фокус” за намиращи се в близост до автомагистралата животни. Конете се намират извън сервитута на пътя, те са на отдалечена височина, която е заградена и представлява пасище. Няма опасност за движещите се по автомагистралата. \r\nВенцеслав ИЛЧЕВ", "date": "2019.01.03", "title": "Кюстендил: Конете край автомагистрала „Струма” в района на Дупница са извън границите на пътя и няма опасност за движението"}
{"url": "http://www.focus-news.net/news/2019/01/03/2607879/pregled-na-osnovnite-temi-v-starozagorskiya-pechat.html", "text": "„Кметът на Стара Загора Живко Тодоров: По най-добрия начин трябва да изпълня настоящия си мандат, преди да мисля за трети“ е водещо заглавие във вестник „Старозагорски новини“. \"Сега не му е времето. Прекалено рано е. Настоящият ми 4-годишен мандат в момента тече и аз трябва да го изпълня по най-добрия начин заедно с екипа, с който работя\". Така кметът на община Стара Загора Живко Тодоров отговори на въпрос на медията ни дали ще се кандидатира за трети мандат на предстоящите местни избори тази година, след като вече стана известно, че партията, която го е издигнала - ГЕРБ, даде висока оценка за работата му. \"Смятам обаче, че от политическа гледна точка 2019 година ще бъде по-интересна заради това, че всеки ще започне да променя своето политическо поведение в предвид предстоящите избори. Но пък аз съм оптимист, че в Стара Загора винаги сме спазвали нормалните отношения и тон, така че се надявам това да продължи\", изрази надежда Живко Тодоров въпреки многобройните скандални ситуации, провокирани от опозицията на национално ниво, които по нареждане от партийните им централи предизборно се привнасят и на местно ниво. Анонс към това дадоха червените кметове, които в края на миналата година в нарочен брифинг заедно със зам.-председателя на БСП Кирил Добрев обвиниха Министерски съвет в неправомерно разпределяне на отпуснатите допълнителни средства от националния бюджет по общини. По темата кметът на Стара Загора беше категоричен, че трябва да бъдат приети ясни и точни правила, които да се спазват, без значение какво правителство ще управлява страната. Живко Тодоров, който е сред първите радетели на децентрализацията, изрази оптимизъм, че тя все пак ще се случи, но едва ли през 2019 г. \"Предстоят европейски и местни избори и не вярвам, че някой да тръгне да прави някакви промени. Но такива промени са наложителни, защото смятам, че институциите ще работят много по-добре, ако има децентрализация\", коментира Тодоров.  \r\nНа последната си за миналата година среща със старозагорските медии той определи 2018 година като трудна, но успешна за община Стара Загора заради придвижените напред много важни и тежки проекти и очертаните перспективи за новата година.  \r\nЕдин от най-важните проекти, които ще бъдат реализирани през 2019 г., е подмяната на канализацията и водоснабдяването в кв. \"Самара 1\" и изграждането на нова канализация, там където не съществува. Този проект е на стойност 5.2 млн. лв., като основната част от средствата са осигурени по ПУДОС. През настоящата година ще се реализира и проектът за разширението на новия парк \"Артилерийски\", за което вече е осигурено финансиране - 3 млн. лв. от държавата и 1.5 млн. лв. от местния бюджет. За селата са осигурени 400 000 лв., отпуснати допълнително от републиканския бюджет. Тази година ще бъдат реализирани и проектите за обновяване на Руския пазар, рехабилитацията на залата на Синдикалния дом и на Летния театър, ако за него бъдат осигурени средства по ОП \"Региони в растеж\". Предстои и обновяването на зоопарка и превръщането му в модерна европейска атракция. Приоритетно Община Стара Загора ще работи и за откриването на Дом \"Литературна Стара Загора\". Кметът съобщи още, че Общината ще започне процедура за обявяване къщата на Веселин Ханчев за паметник на културата от местно значение, ще бъде направен оглед и на всички стари къщи в Града на липите, които биха могли да бъдат защитени. По препоръка на Камарата на архитектите на мястото на Стария съвет ще има малка обществена сграда за административни нужди. Архитектите не са се съгласили да има гол площад там и от Общината са се съобразили с тяхното мнение. Сградата на Първо основно училище пак ще се използва с образователна цел.  \r\nПо време на срещата стана ясно, че планираният бюджет на Община Стара Загора за 2019 г. е в размер на 100 млн. лв., а основният акцент в него ще е инфраструктурата. Кметът беше категоричен, че няма да се вдигат местните данъци и такси. Промени ще бъдат направени само за данъка за автомобилите заради новото законодателство, но Живко Тодоров увери, че ставките в Стара Загора ще бъдат най-ниските в сравнение с другите големи общини.  \r\n„Популяризиране на буква, премахната от кирилицата след 1945 г., започна от Стара Загора“, е друго заглавие във вестника. Това е водещият знак на славянството. Има го и на Самарското знаме, смята авторът на идеята. Национална инициатива за популяризиране на буквата Ят (двойното е), премахната от кирилицата след 1945 г., започна от Стара Загора. Тя беше представена в навечерието на Нова година в галерия \"Алба Авитохол\". Авторите на идеята раздадоха календарчета, изобразяващи знака Ят, с надпис \"Аз съм българин\" и картички, включващи освен това и 91-ви, и 23-ти псалом. Те обясниха, че по съвет на Учителя Петър Дънов войници пришили в куртките си такива заедно с текста на Добрата молитва и се завърнали до един живи и здрави от фронта.  \r\n\"Това е най-силният знак в духовния свят. Всеки, който го носи, избягва злините. За сведение този знак е бил на Самарското знаме и благодарение на него Шипка е устояла. Днес може да го видите там, сложен отпред на челото. Това е водещият знак на славянството. Двойното Е (Ят) представлява Сатурнов знак, свързан пряко с хармонията и баланса на хората. Този знак слиза от небето, за да помогне на българите и да ни извади от тъмнината. Самият Константин Кирил на събор във Ватикана заявява, че на базата на този знак е написана глаголицата и че той е в основата на латинската, гръцката и еврейската азбуки. Всеки един, който нарича себе си българин, би следвало да го носи\", заяви Иван Иванов, автор на идеята българинът да носи този знак винаги със себе си.  \r\n\"Именно от град на 8300 години, какъвто е Стара Загора, започва популяризирането на ключовото значението на буквата двойно Е или Ят, премахната от азбуката ни. Тя е Небесният знак на кирилицата, даден ни за добруване и просперитет\", каза в подкрепа на идеята домакинът, художникът-хералдик, автор на герба и знамето на Стара Загора Христо Танев. \"Учителят Петър Дънов в една от своите лекции също посочва, че буквата Ят е свалена от Невидимия свят от Константин философ (Кирил) и че тази буква е един от кардиналните небесни знаци. Тя представлява знамето на славянската писменост, тя е небесният знак на славянството. Руските бойни знамена от векове воюваха срещу Османската империя. За освобождение на южните славяни в горния десен ъгъл до дръжката на знамето е бил извезан със златна буква двойно Е. Той е бил бойният знак за обединение на славянството. Чрез този знак, чрез този печат е освободен българският народ. Той е освободен с кръвта на 180 000 руски войни през 1877/1878 г. България и Русия трябва да върнат небесния знак \"е двойно\" в своята азбука\", казва в една от своите лекции българският философ Дънов. \"Ще ни тръгнат работите, ако влезем в учението на Учителя и в този знак\", беше категоричен още Иван Иванов и припомни пророчеството на мъдреца за славянството: \"Славяните ще бъдат обединени. Те ще бъдат мост между Европа и Азия. Всички славяни трябва да се приобщят към едно. След обединението на славяните трябва да се обедини цялото човечество.\"  \r\n„Прибраха в ареста 19-годишен ветеран с 16 присъди“ съобщава изданието. Истински ветеран, който до навършването на 19-годишнината си вече е натрупал рекордните 16 присъди зад гърба си, отново попадна за постоянно в ареста. Излезлият от килията на 2 ноември, където изтърпял наказание за кражба от 8 месеца затвор, Спас С. бил спипан надрусан и с откраднат автомобил на центъра на град Мъглиж късно вечерта на 28 декември. При опит да бъде спрян за проверка, младежът натиснал яко педала за газта на чуждия \"Опел Фронтера\" и устроил истински екшън по улиците на градчето, докато в крайна сметка бил задържан насред гориста местност. В хода на първоначалната проверка станало ясно, че Спас задигнал автомобила от паркинг на ул. \"Св. св. Кирил и Методий\" в родната си Стара Загора, след което \"гостувал\" на свои приятели в Казанлък, където се надрусал солидно с амфети. При обиска в жабката на колата били открити малки количества кокаин и марихуана. Първоначално Спас С. е бил задържан с прокурорско постановление за 72 часа, повдигнати са му две обвинения: за присвояване на МПС и за шофиране под въздействие на наркотици, и двете са в условията на тежък рецидив. Районният съд в Казанлък е преценил, че досегашната биография на тийнейджъра предполага нови престъпния дейния и затова е постановена най-тежката мярка за неотклонение - \"задържане под стража\". Запознати с миналото на старозагореца разказват, че за пръв път е попаднал в полезрението на криминалистите едва 13-годишен, месец след като родителите му заминали в чужбина на работа и го оставили на грижите на баба му.", "date": "2019.01.03", "title": "Преглед на основните теми в старозагорския печат"}
{"url": "http://www.focus-news.net/news/2019/01/03/2607877/faz-kongresat-na-sasht-se-sabira-za-parvi-pat-v-noviya-sastav.html", "text": "В разгара на частичната блокада на работата на американското правителство, Конгресът на САЩ се събира за първи път в новия си състав, конфигуриран след междинните избори в страната, припомня германският национален ежедневник  Die Frankfurter Allgemeine Zeitung . \r\nОпозиционните демократи поемат контрола над Камарата на представителите, а републиканците на президента Доналд Тръмп продължават да държат мнозинството в Сената. В продължение на почти две седмици работата на правителството е почти спряна – наложена е „бюджетна ключалка“ за няколко министерства, тъй като не е приет план за средствата, които ще бъдат отпуснати за функционирането му. Тереза Герова", "date": "2019.01.03", "title": "FAZ: Конгресът на САЩ се събира за първи път в новия състав"}
{"url": "http://www.focus-news.net/news/2019/01/03/2607905/v-evropa-sa-skeptichni-za-uspeha-na-rumanskoto-predsedatelstvo-na-es-komentari-v-nemskoezichniya-pechat-agentsiya-fokus.html", "text": "На 1 януари 2019 г. Румъния пое от Австрия ротационното председателство на Съвета на Европейския съюз, но в столиците на държавите-членки на организацията са дълбоко скептични за шансовете за успешното представяне на северната ни съседка. Това важи с пълна сила за немскоезичните страни, които не спестяват критиките си към управляващите в Букурещ.   представя част от коментарите по темата във водещи печатни издания в Германия, Австрия и Швейцария. \r\n*** \r\n„Може ли държава, която се намира в състояние на вътрешнополитическа война, да поеме председателството на Съвета на Европейския съюз?“ Това е въпросът, отговор на който търсят в редакцията на германския вестник  Die Westdeutsche Allgemeine Zeitung , като припомнят, че Румъния пое тази задача на 1 януари. „Но в Букурещ не минава и ден без сериозни конфликти на различни фронтове“, твърди изданието.  \r\nПрипомня се един от последните скандали в северната ни съседка, при който президентът й Клаус Йоханис се опълчи срещу правителството, като определи членовете му като „инцидент на демокрацията\" и „престъпници\".Министър-председателят Виорика Дънчила се защити и отвърна остро на държавния глава. Йоханис, който представлява страната си на срещите на върха на ЕС, може поне да разчита на подкрепата на населението, категорични са от редакцията, като в подкрепа на тезата припомнят, че миналия август повече от 100 хил. души в цялата страна демонстрираха срещу корупцията и поискаха оставка на правителството в Букурещ. \r\nЗа първи път след присъединяването си към Общността през 2007 г. Румъния пое ротационното председателство на Съвета на Европейския съюз, но очакванията от Букурещ за резултатите от следващите шест месеца не са големи, отбелязва швейцарският вестник  Die Neue Zuercher Zeitung . \r\nОт редакцията припомнят съмненията на председателя на Европейската комисия Жан-Клод Юнкер относно способността на Румъния да се справи със задачите, които поема. Брюксел обвинява Букурещ за липсата на сериозност в борбата с корупцията. Освен това реформите в съдебната система в страната се посрещат със скептицизъм от страна на ЕС. \r\nРумъния поема ротационното председателство от Австрия. През следващите шест месеца тя ще председателства заседанията и срещите на всички нива на Съвета, и ще гарантира непрекъснатостта на работата на ЕС в Съвета. Понастоящем Румъния е много разделена, а „удобният“ за Европа президент Клаус Йоханис е в конфликт с ръководеното от социалдемократите правителство. \r\nРазкъсвана от вътрешни спорове Румъния пое председателството на Съвета на Европейския съюз. Според правителството в Букурещ карпатската страна, която се присъедини към Общността през 2007 г., иска да бъде „неутрален посредник\" в усилията на Брюксел да планира бъдещето на Блока, отбелязват в редакцията на австрийския ежедневник  Die Wiener Zeitung .  \r\nПредседателството на страната, което започна в първия ден от новата година, ще съвпадне със значителни събития като излизането на Великобритания от ЕС, изборите за Европейския парламент, предстоящите важни преговори за бюджета от 2021 г. до 2027 г. и реформата на политиката на ЕС в областта на убежището. \r\nСлед България, която председателстваше Блока през първата половина на 2018 г., Румъния е втората страна, която оглавява Съвета на ЕС, докато се намира под специално наблюдение от Европейската комисия за дефицитите в борбата с корупцията. Поради тази причина социално-либералното правителство в Букурещ е силно критикувано. Освен това управляващите са в остро противоречие с президента Клаус Йоханис, който стои по-близо до буржоазната опозиция. \r\nОт редакцията припомнят съмненията на председателя на Европейската комисия Жан-Клод Юнкер относно способността на Румъния да се справи със задачите, които поема. Брюксел обвинява Букурещ за липсата на сериозност в борбата с корупцията. Освен това реформите в съдебната система в страната се посрещат със скептицизъм от страна на ЕС. \r\nПредседателят на Съвета на ЕС Доналд Туск пожела на Румъния всичко най-добро за председателството. „Уверен съм, че ще се справите, очаквам с нетърпение да работим с вас\", написа Туск в социалната мрежа „Туитър“, обръщайки се към Букурещ. На 10 януари 28-те еврокомисари се очаква да пристигнат на официално посещение в румънската столица. Der Standard , един от най-авторитетните всекидневници в Австрия, публикува поредна статия, посветена на румънското председателство на ЕС, в която изрежда цял куп дипломатически гафове на премиера Виорика Дънчила, включващи дефицити в познанията й по география. Особено внимание е обърнато и на слабото й владеене на английски език.  \r\n„В собствената й страна хората обичат да й се подиграват за фалшивите й изявления. След като веднъж определи Иран и Пакистан като държави-членки на ЕС, по време на посещението си в Косово тя сбърка името на столицата и смяташе, че се намира в черногорската Подгорица“, пише изданието.  \r\nНе така критично настроени към Букурещ са в редакцията на германското списание  Das Handelsblatt . „Председателството на Румъния на Съвета на Европейския съюз не е повод за паника в Европа“, уверен е кореспондентът за Югоизточна Европа Ханс-Петер Зибенхаар. \r\nБукурещ не се подготви особено за ротационното председателство – нито президентът Клаус Йоханис, нито министър-председателят Виорика Дънчила са особено притеснени за проблемите на Европа. Но в това има и позитиви – Румъния няма да повтори грешката, направена от Австрия по време на нейното председателство на ЕС. Преди половин година правителството на канцлера Себастиан Курц излезе на европейската политическа сцена с амбициозна програма и и накрая предизвика само разочарование. Румъния, която пое председателството на Съвета на Европейския съюз от Австрия в началото на годината, е далеч по-скромна в амбициите си.  \r\nПравителството в Букурещ, остро критикувано по отношение на реорганизацията на съдебната система и отслабването на борбата с корупцията, има само четири общи цели - по-голяма сигурност, по-голямо сближаване, укрепване на общи ценности и по-добър имидж на ЕС като глобална сила. Кой не иска повече сигурност в борбата срещу тероризма или в интернет? Кой не се застъпва за борба с расизма и нетолерантността или засилването на конкурентоспособността и цифровата икономика? \r\nСкромните амбиции на правителството на Социалдемократическата партия (СДП) и либералната „Алде“ имат основателна причина. Силният мъж на Румъния, осъденият лидер на СДП Ливиу Драгня, няма дълбок интерес към европейската политика. Той е загрижен за укрепването на вътрешната си власт за сметка на отслабването на съдебните и антикорупционните агенции. \r\nЗатова Драгня обича да отстъпва европейската сцена на своя консервативен противник - президента Клаус Йоханис. Бившият кмет на Сибиу представлява страната си според румънската конституция в Европейския съвет. \r\nРумъния няма да провали Европа в трудната фаза. Защото правителството в Букурещ се възприема преди всичко като модератор и генератор на идеи, а не като допълнителен двигател в ЕС. Публично проявената нервност на председателя на Европейската комисия Жан-Клод Юнкер е пресилена, въпреки че румънският президент и правителство се борят помежду си и страната е под зоркото око на Брюксел заради отслабващата му борба срещу подкупите и непотизма. \r\nВъв всеки случай значението на председателството на ЕС често е надценено. В много случаи правителствата се интересуват предимно от благоприятното си представяне пред избирателите в собствената си страна, а не от алтруистичната реализация на европейските цели. Както и да е, важните въпроси ще бъдат контролирани от Брюксел - като предстоящия Брекзит в края на март. Австрия вече изпита това по време на своето председателство през втората половина на миналата година. \r\nДори и с планираното разширяване на ЕС на Западните Балкани, музиката не я свири Букурещ, а Брюксел. Това важи и за важните въпроси като бюджета на ЕС от 2021 г. до 2027 г. или желаната реформа на политиката в областта на убежището. Като се има предвид това добре подготвено разпределение на задачите, румънското правителство не може да причини много щети. \r\nВъв всеки случай Румъния има неоценимо предимство. За разлика от частично евроскептичната Австрия, в Румъния съществуват само приятелски настроени към Европа партии. Неслучайно мотото на румънското председателство е  „Сближаване, общи европейски ценности\". Европейското приятелство не е странно, тъй като карпатската страна е получила видими и забележими ползи от многобройните субсидии от ЕС след присъединяването си преди дванадесет години. С проевропейския Клаус Йоханис начело, Румъния все още е най-голямата страна в Югоизточна Европа. Тереза Герова", "date": "2019.01.03", "title": "В Европа са скептични за успеха на румънското председателство на ЕС (Коментари в немскоезичния печат - Агенция „Фокус“)"}
{"url": "http://www.focus-news.net/news/2019/01/03/2607904/pregled-na-osnovnite-temi-vav-varnenskiya-pechat.html", "text": "„Бурното веселие изпрати 165 варненци в Спешното“, пише на първа страница на вестник  „Черно море“ . 165 души са потърсили помощта на Спешния център в МБАЛ „Света Анна“ във Варна в новогодишната нощ. 21 от тях са хоспитализирани с различни травми на глава, ръце, крака и други. Само двама са пострадали от пиратки и фойерверки. Нараняванията им не са тежки. „Първото за 2019 г. бебе е момченце“, пише още в изданието. Първото за 2019 г. бебе във Варна е момченце. Това показа проучване на Медийна група „Черно море“. То е поело първата си глътка въздух в АГ болницата в 6.00 часа на 1 януари. Последното за 2018 г. бебе също е момченце и се е родило в 21.03 часа на 31 декември. „Варненските митничари хванаха рекорден брой желирани ментета“, пише вестникът. 576 000 броя PVC опаковки, съдържащи желирани фигури с изображения на детски анимационни герои, задържа митница Варна за нарушени права върху интелектуалната собственост. Задържаната пратка е от общо 1000 кашона с 20 400 кг бруто тегло. Пратката е пристигнала в пристанище Варна-запад с контейнер от Китай. „С над 9% се е повишила консумацията на ток във Варна“, пише още вестникът. Енергото отчете близо 57 700 мегаватчаса потребление на електроенергия за периода 30 декември 2018 г. – 1 януари 2019 г., което е повишение с над 9%. „НСИ: Годишен ръст от 6.6% на цените на жилищата в морската столица“, пише на трета страница. Цените на жилищата в България са нараснали с 6,3% на годишна основа през третото тримесечие на 2018 г., сочат данни на Националния статистически институт. По-голямо е повишението при новопостроените жилища, които отбелязват годишен ръст от 7,2%, докато при съществуващите жилища е отчетено повишение от 5.8%, показват данните на националната статистика. „120 години навърши щабът на Военноморските сили“, се казва още в изданието. Щабът на ВМС е създаден на 1 януари 1899 г. с Указ 6 на княз Фердинанд за сливане на Управлението на Дунавската флотилия и на Морската част ведно – „Управление на Флота“, напомнят от Военноморския музей във Варна. „Започна приемът на заявления за безплатни е-винетки за хора с увреждания“ е друго заглавие от вестника. От вчера вече се подават заявления за безплатните електронни винетки за хората с увреждания. Право да ги ползват имат хората с 50 и над 50% намалена работоспособност, както и семействата, отглеждащи деца с увреждания до 18 години. Това съобщи BGONAIR. Социалните служби имат 7-дневен срок за обработка и одобрение на заявленията за безплатни винетки, а Агенция „Пътна инфраструктура“ има три дни да издаде стикерите.", "date": "2019.01.03", "title": "Преглед на основните теми във варненския печат"}
{"url": "http://www.focus-news.net/news/2019/01/03/2607907/vidin-46-godishen-mazh-e-bil-zadarzhan-za-pritezhanie-na-20-hil-kasa-tsigari-bez-banderol.html", "text": "46-годишен мъж е бил задържан за притежание на 20 хил. къса цигари без бандерол. Това съобщиха от пресцентъра на  ОДМВР-Видин . На 2 януари, малко след 13.00 часа в село Цар Симеоново униформените спрели лек автомобил „Пежо“ с видинска регистрация. Автомобилът е бил шофиран от 46-годишен жител на областния град. При последвалата проверка в багажника на превозното средство полицаи от Районно управление-Видин открили четири кашона с общо 1000 кутии „Winston“ без бандерол. Тютюневите изделия били иззети, а мъжът задържан и приведен в полицейския арест за срок до 24 часа. Работата по случая продължава, образувано е досъдебно производство за извършено престъпление по чл.234, ал.1 от Наказателния кодекс.  В хода на проведени специализирани операции и проверки, насочени срещу ограничаване нивата на търговия с нередовна акцизна стока,  през 2018 г. на територията на област Видин полицейските служители са иззели общо 283 484 къса цигари, 508 кг. нарязан тютюн и 2 578 литра алкохол без бандерол.", "date": "2019.01.03", "title": "Видин: 46-годишен мъж е бил задържан за притежание на 20 хил. къса цигари без бандерол"}
{"url": "http://www.focus-news.net/news/2019/01/03/2607884/kathimerini-chavushoglu-nareche-gratskiya-ministar-na-otbranata-razglezeno-hlape.html", "text": "Министърът на външните работи на Турция Мевлют Чавушоглу нарече гръцкия министър на отбраната Панос Каменос „разглезено хлапе\", отбелязва електронното издание на водещия атински ежедневник  Kathimerini , като уточнява, че коментарите му са направени по повод изявления за двустранните териториални спорове и нарушенията на въздушното пространство в Егейско море. \r\n„Имаме предупреждение за Гърция. Имате разглезено хлапе, който наричате свой министър на отбраната. Внимавайте с него, за да не се намесват въоръжените ни сили в евентуални инциденти”, цитира Чавушоглу местна турска медия, на която се позовава вестника. Изявлението му е направено в рамките на реч пред жандармеристите и възпитаниците на Академията за брегова охрана.  \r\n„Това е напълно приятелско предупреждение. Нищо не може да се спечели от реториката, която засилва напрежението“, е допълнил Чавушоглу.  \r\nТой също така предупреди Гърция, че неговата страна няма да приеме никакви „осъдителни действия“ в Егейско море. \r\n„Напомняме на всички за решението на нашия парламент, нашата брегова охрана и военноморски ни сили продължават да правят това, което трябва да се направи по отношение на всякакви негативни действия\", е подчертал първият дипломат на Анкара, позовавайки се на декларация от 1995 г. на турския парламент, която разрешава военни действия срещу Гърция, ако Атина вземе решения за териториалния си суверенитет, считани за враждебни от Турция. . Тереза Герова", "date": "2019.01.03", "title": "Kathimerini: Чавушоглу нарeче гръцкия министър на отбраната „разглезено хлапе“"}
{"url": "http://www.focus-news.net/news/2019/01/03/2607901/varna-v-16-benzinostantsii-na-teritoriyata-na-grada-sa-montirani-terminali-za-samotaksuvane-za-elektronen-vineten-stiker.html", "text": "В 16 бензиностанции във Варна шофьорите могат да ползват терминал за самотаксуване за електронен винетен стикер. Това обясни за  Радио „Фокус“ – Варна  ръководителят на Областното пътно управление инж. Румен Илиев. Обектите са част от седем големи вериги, като всички (с изключение на един) са с 24-часов режим на работа. Бензиностанциите, в които може да се купи електронна винетка, се намират на входно-изходните точки на града, в началото на магистрала „Хемус“ в посока от и към София, в Западна и в Южна промишлени зони, в кварталите „Левски“ и „Чайка“, преди Аспаруховия мост, на пътя за Бургас и към курорта Златни пясъци. Електронна винетка би трябвало водачите да могат да купят и на адреса, на който се помещава Областното пътно управление в града.  \r\nОще преди влизането в сила на новите винетки и пререгистрирането на старите, на хартиен носител, шофьори масово са започнали да звънят с всякакви въпроси в Областното пътно управление. „След старта на системата основните проблеми са свързани с неработещи на места апарати\", обясни ръководителят на звеното инж. Румен Илиев. С влизането в сила на електронните винетки много шофьори, които живеят или работят в района на местности и вилни зони около Златни пясъци, в Тополи и в Константиново, настояват за отпадане на винетните стикери. \r\nДиана СТОЕВА", "date": "2019.01.03", "title": "Варна: В 16 бензиностанции на територията на града са монтирани терминали за самотаксуване за електронен винетен стикер"}
{"url": "http://www.focus-news.net/news/2019/01/03/2607908/parvan-simeonov-politolog-evropeyskite-izbori-imat-golyam-zalog-kakto-za-evropa-taka-i-za-balgariya.html", "text": "Европейските избори имат голям залог, както за Европа, така и за България. Това каза в интервю за сутрешният блок „Добро утро България“ на  Радио „Фокус“  политологът Първан Симеонов и директор на „Галъп интернешънъл“. Той добави, че ако в европейският парламент навлязат радикали, популисти и крайни представители на национал-консервативната вълна може да се окаже, че Европа ще продължава да изпитва задълбочаваща се слабост. Първан Симеонов допълни, че хората трябва да са по-заинтересовани от евроизборите и да бъдат по-активни. Според него тези избори няма да бъде единственият важен сюжет за 2019 година. \r\n„През 2019г. ще гледаме още няколко вътрешнополитически сюжета, единият от които е този за въоръжаването на армията. Не е изненадващо, когато става дума за големи пари, за въоръжение, за геополитически интереси, че се намесват държави и се водят застъпнически кампании. Аз се чудя, защо все още като общество се възпаляваме толкова много от такива неща, би трябвало вече да сме свикнали с тях и по-хладнокръвно да ги приемаме и да се опитваме да постигаме най-изгодното за страната ни. Другият сюжет, който ще наблюдаваме са очакванията дали ще се появят някакви кризисни белези в икономиката, които да наследят  \r\nпо-спокойният период в икономическата цикличност“, поясни политологът.  Първан Симеонов каза, че вътрешните избори през тази година ще бъдат своеобразен втори тур на европейските, а що се отнася до предсрочни парламентарни избори той добави, че страната ни винаги е била в готовност за тях и от 10 години се правят опити да се предсказва, кога ще се проведат.  \r\nЕлеонора ЧОЛАКОВА", "date": "2019.01.03", "title": "Първан Симеонов, политолог: Европейските избори имат голям залог, както за Европа, така и за България"}
{"url": "http://www.focus-news.net/news/2019/01/03/2607909/prof-gencho-nachev-studat-mozhe-da-predizvika-infarkt.html", "text": "Студът води до свиване на кръвоносните съдове, притокът на кръв намалява и може да предизвика инфаркт. Това каза за сутрешния блок „Добро утро, България“ на  Радио „Фокус“  изпълнителният директор на УМБАЛ „Св. Екатерина“ проф. Генчо Начев. При най-малките оплаквания трябва да се потърси лекарска помощ, препоръча той като припомни кои са основите симптоми, които показват, че студеното време влияе на сърдечно-съдовата система. “Чувствата за тежест, болка, неудобство, дискомфорт в сърдечната област, свързано понякога с изтръпване на лявата ръка са част от симптомите. Може да се получи и болка между лопатките в зависимост от това коя от коронарните артерии е засегната. Може да се наблюдават ритъмни нарушения като екстрасистолия, ускоряване на пулса. При пациенти, които имат обективни основания за това може да се стигне до изпадане в абсолютна аритмия. Тези симптоми недвусмислено говорят за проблеми, свързани със сърцето и трябва да се прибегне до експертна, квалифицирана консултация”, обясни проф. Генчо Начев. Той каза още, че хората трябва да следят редовно кръвното си налягане, да приемат топли течности и да сведат до минимум излагането на външни климатични условия. \r\nЕлеонора ЧОЛАКОВА", "date": "2019.01.03", "title": "Проф. Генчо Начев: Студът може да предизвика инфаркт"}
{"url": "http://www.focus-news.net/news/2019/01/03/2607910/plovdiv-zapochna-snegovalezh-po-patya-za-smolyan-v-rayona-na-laki-zagrazhden-i-hizha-zdravets.html", "text": "Започна да вали сняг по пътя за Смолян, в района на Лъки, Загражден и хижа „Здравец”. Това съобщи за  Радио „Фокус” - Пловдив  дежурният в Областно пътно управление. „Снежната покривка на пътното платно в момента е около 2 см и продължава да вали“, каза дежурният. Машините на Пътно управление са започнали да почистват пътя. Въпреки това от ОПУ съветват шофьорите да бъдат внимателни. \r\nЦветана ТОНЧЕВА", "date": "2019.01.03", "title": "Пловдив: Започна снеговалеж по пътя за Смолян, в района на Лъки, Загражден и хижа „Здравец”"}
{"url": "http://www.focus-news.net/news/2019/01/03/2607913/varna-nyakolko-rayona-na-grada-sa-s-narusheno-vodopodavane-zaradi-avarii.html", "text": "Улици в близост до новостроящия се бул. „Васил Левски“ и 3 местности във Варна с нарушено водоподаване заради възникнали аварии. Това съобщиха за  Радио „Фокус“ – Варна  от дружеството „Водоснабдяване и канализация“. С нарушено водоподаване до около 18.00 часа ще са адреси в района между улиците „Кестен“, „Прилеп“ и булевардите „Васил Левски“ и „Цар Освободител“. Вода няма да има в местностите Добрева чешма, Перчемлията и Черноморска панорама. Очаква се там проблемът да бъде отстранен до около 17.00 часа и водоподаването да бъде възстановено. \r\nДиана СТОЕВА", "date": "2019.01.03", "title": "Варна: Няколко района на града са с нарушено водоподаване заради аварии"}
{"url": "http://www.focus-news.net/news/2019/01/03/2607912/montana-opesachen-e-patyat-prez-prohoda-petrohan.html", "text": "Опесъчен е пътят през прохода Петрохан. Това каза за  Радио „Фокус“ – Видин  дежурният служител в Областно пътно управление – Монтана. Той посочи, че тънка снежна покривка има на пътя през прохода Петрохан и тази сутрин са минали снегопочистващи машини, като след това пътят е опесъчен. Слаб снеговалеж е имало късно снощи на прохода. Температурата на прохода е отрицателна минус 4 градуса. Остава ограничението за преминаването на автомобили над 12 тона през Петрохан. \r\nСухи са пътните настилки в област Монтана, трафикът е засилен на главен път I-1 в посока за София и в посока за Видин към \"Дунав мост 2\". Движението по път II-11 Добри дол – Орсоя е ограничено за автомобили над 10 т поради изпълнение на строително-монтажни дейности. \r\nАнна ЛОЗАНОВА", "date": "2019.01.03", "title": "Монтана: Опесъчен е пътят през прохода Петрохан"}
{"url": "http://www.focus-news.net/news/2019/01/03/2607915/varna-peshehodka-e-postradala-pri-katastrofa-na-bul-tsar-osvoboditel.html", "text": "Пешеходка е пострадала при катастрофа тази сутрин във Варна. Това съобщиха за  Радио „Фокус” – Варна  от „Пътна полиция” - Варна. Инцидентът е станал на бул. „Цар Освободител“ около 8.30 часа. Пострадалата гражданка е с леки наранявания и е контактна. Все още се очаква информация за цялостното състояние на пешеходката, уточниха от „Пътна полиция“.  \r\nДве отделни произшествия са констатирани на територията на Варна в сутрешните часове. Двата инцидента са станали в близост до бензиностанция на бул. „Сливница“. Отчетени са материални щети и няма пострадали граждани. Едно пътнотранспортно произшествие е обслужено от екипите на „Пътна полиция“ през последното денонощие във Варненска област. При него няма пострадали граждани. \r\nБояна АТАНАСОВА", "date": "2019.01.03", "title": "Варна: Пешеходка е пострадала при катастрофа на бул. „Цар Освободител“"}
{"url": "http://www.focus-news.net/news/2019/01/03/2607914/blagoevgrad-mazh-e-zaginal-zaradi-voltova-daga-pri-smyana-na-bilbord-v-rayona-na-kresnenskoto-defile.html", "text": "Мъж е загинал от волтова дъга при смяна на билборд в района на Кресненското дефиле. Инцидентът е станал малко преди 17.00 часа на 2 януари. От Дирекция „Инспекция по труда“ – Благоевград казаха за  Радио „Фокус“ – Пирин , че не става въпрос за трудова злополука. \r\nЛивия НИНОВА", "date": "2019.01.03", "title": "Благоевград: Мъж е загинал заради волтова дъга при смяна на билборд в района на Кресненското дефиле"}
{"url": "http://www.focus-news.net/news/2019/01/03/2607916/smolyan-negovo-visokoprepodobie-arhimandrit-visarion-shte-otsluzhi-sveta-liturgiya-v-hram-sv-visarion-smolenski-na-yordanovden.html", "text": "Негово високопреподобие архимандрит Висарион ще отслужи света Литургия в храм „Св. Висарион Смоленски” на 6 януари. Това съобщиха от пресцентъра на  Община Смолян . Литургията е част от проявите за отбелязване на един от големите Господски празници – Богоявление (Йордановден). Началото ще бъде в 9.00 часа. В 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк. В 11.00 часа с литийно шествие до моста на река Черна до АРЗ  ще се състои ритуал по хвърляне на кръста. В шествието участва и Общинският Духов оркестър. В 12.30 часа с тържество и поднасяне на венци ще се отбележи 171 години от рождението на Христо Ботев. Събитието ще се състои пред паметника на Ботев на пл. „Свобода”- Стар център.", "date": "2019.01.03", "title": "Смолян: Негово високопреподобие архимандрит Висарион ще отслужи света Литургия в храм „Св. Висарион Смоленски” на Йордановден"}
{"url": "http://www.focus-news.net/news/2019/01/03/2607920/varna-ot-10-yanuari-zapochva-priemat-na-zayavleniya-za-detskite-yasli-v-grada.html", "text": "От 10.01 часа на 10 януари родителите във Варна ще могат да подават заявления за прием в детските ясли съгласно новите правила. Това съобщиха за  Радио „Фокус“ – Варна  от Дирекция „Здравеопазване“ към градската администрация. Приемът ще се извършва за една календарна година. Всички заявления, подадени  до края на 2018 г., вече са неактивни и след старта на системата е необходимо да бъдат регистрирани нови. След приключването данните на заявителите ще се заличават в срок до 15 декември, за некласираните деца е необходимо да се регистрират нови заявления през следващата календарна година. Родителите могат да кандидатстват за прием на детето/децата във всички ясли на територията на общината, без значение от района на местоживеене. При успешно подаване на документа, заявителят ще получава съобщение на електронната си поща. Отпадат и някои от изискваните досега документи като трудова/служебна или осигурителна книжка. Ще се изисква служебна бележка от работодателя и за самоосигуряващите се лица. Вместо годишна данъчна декларация ще бъде предоставена декларация за регистрация на самоосигуряващото се лице. При извършване на класирането входящият номер на заявлението вече няма значение. Децата ще се класират в низходящ ред по брой точки, а при равни условия ще се прилага функция по генериране на случайни числа. Кандидатствалите ще се подреждат във възходящ ред по случайно число. При класиране на детето в ясла заявителят също ще получава съобщение на електронната си поща. Ще се взема предвид и подредбата на желаните детски ясли в заявлението, като за всяко желание ще се начисляват допълнителен брой точки. По този начин детето ще има възможност да се класира по най-предходно желание.  \r\nДвете големи класирания ще се проведат през месеците май и август. При наличие на свободни места в детските ясли  се предвиждат и други класирания. Съгласно изискванията на „Наредба №26/18 ноември 2008 г. за устройството и дейността на детските ясли, детските кухни и здравните изисквания към тях“ – „Децата се изписват от детските ясли на 1 септември в годината, в която навършват тригодишна възраст или по желание на родителите преди този срок“. В тази връзка приемът в яслите ще се извършва по предварително изготвен график от директорите. \r\nДиана СТОЕВА", "date": "2019.01.03", "title": "Варна: От 10 януари започва приемът на заявления за детските ясли в града"}
{"url": "http://www.focus-news.net/news/2019/01/03/2607918/varna-obshtinskiyat-savetnik-ot-gerb-maritsa-gardeva-podkrepi-blagotvoritelna-kampaniya-v-pomosht-na-mnogodetno-semeystvo.html", "text": "В помощ на многодетно семейство беше организирана благотворителна кампания, в която се включи и общинският съветник Марица Гърдева, председател на групата на ГЕРБ във варненския местен парламент, съобщават от пресцентъра на  ПП ГЕРБ – Варна . Инициативата, стартирала в навечерието на Новата година, подари надежда на родители от созополското село Зидарово и техните девет деца. Марица Гърдева осигури необходимите на учениците зимни обувки, а също и хранителни продукти от първа необходимост. Благотворителната акция, подкрепена от мото клуб „Вокил” и спортен клуб „Вокил”, както и от други варненци, се проведе в отговор на отправения чрез медиите зов за помощ на многодетната майка. „Благодарение на съпричастността на хората, които откликнаха на този призив, осигурихме хранителни продукти, дрехи и обувки за децата, събрахме и финансови средства, така че семейството да покрие най-неотложните си нужди. Днес към Зидарово потегли автомобил, натоварен с необходимата за децата и техните родители помощ. Чрез нашата приятелски подадена ръка се надяваме да върнем вярата им в доброто и в чистосърдечната човешка взаимопомощ”, посочи Марица Гърдева.", "date": "2019.01.03", "title": "Варна: Общинският съветник от ГЕРБ Марица Гърдева подкрепи благотворителна кампания в помощ на многодетно семейство"}
{"url": "http://www.focus-news.net/news/2019/01/03/2607919/kardzhali-ognestrelni-orazhiya-i-boepripasi-sa-izzeti-pri-pretarsvane-na-imot-v-selo-zhaltusha.html", "text": "Огнестрелни оръжия и боеприпаси са иззети при претърсване на имот в село Жълтуша. Това съобщиха от  ОДМВР - Кърджали . Оръжейният склад е открит от полицаи на РУ - Ардино на 2 януари 2019 г. Малко след 15.00 часа служители на реда проверили 19-годишен местен жител и намерили у него 5 пакетчета суха листна маса, която при извършен тест реагирала на марихуана. При претърсване в жилището, обитавано от младежа, са открити 4 броя късо огнестрелно оръжие и 1581 броя боеприпаси от различен калибър. Драгата и оръжията са иззети и са на съхранение в полицейското управление, а притежателят им задържан за срок до 24 часа. Образувано е бързо производство за незаконно притежаване на наркотично вещество. Работата продължават група „Криминална полиция“ в управлението и разследващ полицай.", "date": "2019.01.03", "title": "Кърджали: Огнестрелни оръжия и боеприпаси са иззети при претърсване на имот в село Жълтуша"}
{"url": "http://www.focus-news.net/news/2019/01/03/2607922/smolyan-61-godishen-mazh-e-zaginal-pri-katastrofa-na-ul-han-asparuh.html", "text": "61-годишен мъж е загинал при катастрофа на ул. „Хан Аспарух“. Това съобщиха от  ОДМВР - Смолян . Сигналът за инцидента е подаден в 06.05 часа на тел.112. Съобщено е, че в град Смолян на ул. „Хан Аспарух“ е възникнало произшествие с лек автомобил „Крайслер Воаяджър“ със смолянска регистрация. Автомобилът е собственост и е управляван от мъж с инициали Р. Р. на 61 години от Смолян. На прав участък от пътя при изкачване автомобилът преминава през тротоара и се преобръща в дясно под пътя.  При катастрофата е загинал водачът. Тялото на починалия е транспортирано в МБАЛ „Д-р Братан Шукеров“ - Смолян за извършване на аутопсия. Причините за произшествието са в процес на изясняване. Извършен е оглед на местопроизшествие и е образувано досъдебно производство. Работата по случая продължава.", "date": "2019.01.03", "title": "Смолян: 61-годишен мъж е загинал при катастрофа на ул. „Хан Аспарух“"}
{"url": "http://www.focus-news.net/news/2019/01/03/2607921/ministar-krasimir-valchev-mezhdu-nimh-i-ban-ostana-edin-nerazreshen-vapros-sobstvenostta-na-edna-neopredelena-sgrada.html", "text": "Между НИМХ и БАН остана един неразрешен въпрос - собствеността на една неопределена сграда. Това каза министърът на образованието и науката Красимир Вълчев след среща с ръководството на Националния институт по метеорология и хидрология (НИМХ). По думите му са останали няколко части от имоти, които трябва да бъдат уточнени. Министър Вълчев уточни че между НИМХ и БАН остава един неразрешен въпрос. Той посочи, че се води дело само за една сграда, за която все още не е определено от кой и как ще се ползва, или ще бъде ли разделена. „Тази сграда е единственият неопределен въпрос, който остава. Тя беше определена за седалище на новосъздадения институт Българска академия на науките“, коментира Вълчев, като обясни, че според него е необходимо да се поддържа взаимната работна дейност между Института и Академията. Министърът допълни че въпросът трябва да бъде решен през следващата седмица. \"Институтът има възможност за пълноценно функциониране. Няма разлика в дейността му от 31 декември 2018 г. и 1 януари тази година\", коментира министърът. По думите му НИМХ продължава да изпълнява функциите си и дейността си с всички необходими средства.", "date": "2019.01.03", "title": "Министър Красимир Вълчев: Между НИМХ и БАН остана един неразрешен въпрос - собствеността на една неопределена сграда"}
{"url": "http://www.focus-news.net/news/2019/01/03/2607923/el-pais-rekorden-broy-migranti-sa-pristignali-v-ispaniya-prez-2018-ta-godina.html", "text": "Рекорден брой мигранти са стъпили на испанска земя през 2018 г., съобщава водещият национален ежедневник  El Pais . \r\nПо данни на Международната организация за миграцията (МОМ) 57 250 души са успели да завършат пътуването до Испания през Средиземно море. Данните са за периода от началото на януари до 26 декември. Това е средно около 160 пристигания на ден, подчертават от редакцията. \r\nИспания се превърна в основна врата към Европа за незаконна имиграция от Африка, която вече избягва Италия, Гърция, Кипър и Малта. Данните за миналата година са далеч по-високи от отчетените през 2006 г., когато в иберийското кралство са пристигнали 39 180 души. При все това регистрираните над 57 хил. мигранти са само около половината от всички, които са влезли в страната, отбелязва изданието. Тереза Герова", "date": "2019.01.03", "title": "El Pais: Рекорден брой мигранти са пристигнали в Испания през 2018-та година"}
{"url": "http://www.focus-news.net/news/2019/01/03/2607925/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Поемането на председателството на Съвета на ЕС от Румъния, първото заседание на новия състав на Конгреса на САЩ, проблемите около Брекзит, годишната статистика за пристиганията на мигранти на Стария континент и ситуацията в Близкия Изток са част от основните теми, върху които акцентират водещите европейски печатни издания. \r\n***  В разгара на частичната блокада на работата на американското правителство, Конгресът на САЩ се събира за първи път в новия си състав, конфигуриран след междинните избори в страната, припомня германският национален ежедневник  Die Frankfurter Allgemeine Zeitung . \r\nОпозиционните демократи поемат контрола над Камарата на представителите, а републиканците на президента Доналд Тръмп продължават да държат мнозинството в Сената. В продължение на почти две седмици работата на правителството е почти спряна – наложена е „бюджетна ключалка“ за няколко министерства, тъй като не е приет план за средствата, които ще бъдат отпуснати за функционирането му. \r\n***  В статия за водещия френски ежедневник  Le Figaro  Каролин Галактерос анализира мотивите на решението за изтегляне на американските войски от Сирия и реализма на президента на САЩ Доналд Тръмп. Авторът вижда в ситуацията възможност за Франция да укрепи влиянието си в региона. За тази цел обаче е необходимо инициирането на сериозен диалог с Москва, разгръщането на военно сътрудничество с Русия и връщане към дипломатическия процес, докато все още има възможност за това. \r\n„Американското решение за изтегляне е предимно в полза на Турция. Заслужава да се отбележи, че тя отново перфектно изигра позицията си в НАТО. Смелите кюрди, изоставени от американците, ще се опитат да се сближат с Москва (тя има своя собствена регионална игра) и Дамаск, който трябва да се примири с присъствието на Турция и устойчивото й влияние в страната и региона. Кюрдите, разбира се, ще може да изиграят картите си, но мечтите им за собствената им държава са безвъзвратно загубени“, пише Галактерос. \r\n„Иран трябва да се притеснява, тъй като съдбата, която Вашингтон готви за нея (чрез Тел Авив), очевидно не се е променила. Матис е свършил работата си, а Техеран е под прицела на Пентагона, както и на Израел, за който Иран е единственият регионален конкурент в средносрочен план. А тя е неарабска страна с висок културен, интелектуален, технически и индустриален характер, както и висок икономически потенциал, ако вземем предвид богатствата в недрата й“, обяснява авторът.  \r\nПредставяйки кратък анализ на интересите на всички играчи в региона, Галактерос предупреждава: „Време е Франция да спре играта.Игра с радикален ислямизъм, който изглеждаше толкова далечен и безобиден, но който сега завладява умовете на някои от нашите млади хора, точи кръвта на нашите граждани по улиците и разкъсва нацията ни. Това е краят на играта, последният шанс да си възвърнем поне някои козове. Пред нас е прост избор: или ще се събудим, или в чинията с трохи, които получихме, след като загубихме убежденията си, политическата последователност и сигурността, ще имат много горчив послевкус“.  \r\n„Както и да е, решението на САЩ ни дава отлична възможност за „революция“ (както в пряк, така и в преносен смисъл) на нашата стратегия за Близкия изток. След като демонстрира отношението си към съюзниците, Доналд Тръмп не може да ни упреква в желанието ни да останем в Сирия. Това би било върхът на неприличността и нашият президент правилно му напомни за стойността на надеждните съюзници, което звучи донякъде иронично, ако си припомним тактическите промени на съюзите, които Вашингтон е правил в съвременна история...“ \r\n„Ако пропуснем този последен шанс, дълго време ще бъдем отлъчени от Близкия изток. Политиците, които след либийската катастрофа позволиха на Франция да бъде привлечена в подкрепа на дестабилизацията на страната и ислямистките движения, които потиснат първоначалното народно въстание, са в голяма степен отговорни за мъките на сирийския народ от почти осем години насам. Време е да отхвърлим цинизма (парадоксално, това е пълната противоположност на реализма) и да работим с тези, които в действителност пазят хуманизма в сърцето. Само това може да ни направи чест и да ни спаси“, е заключението на Галактерос. \r\n***  Рекорден брой мигранти са стъпили на испанска земя през 2018 г., съобщава водещият национален ежедневник  El Pais . \r\nПо данни на Международната организация за миграцията (МОМ) 57 250 души са успели да завършат пътуването до Испания през Средиземно море. Данните са за периода от началото на януари до 26 декември. Това е средно около 160 пристигания на ден, подчертават от редакцията. \r\nИспания се превърна в основна врата към Европа за незаконна имиграция от Африка, която вече избягва Италия, Гърция, Кипър и Малта. Данните за миналата година са далеч по-високи от отчетените през 2006 г., когато в иберийското кралство са пристигнали 39 180 души. При все това регистрираните над 57 хил. мигранти са само около половината от всички, които са влезли в страната, отбелязва изданието. \r\n***  В ексклузивна статия за  Daily Express , министърът за Брекзит Стивън Баркли разкрива, че следващата седмица ще започне нов публичен блиц, призоваващ обществеността да бъде готова за внезапно прекъсване с Брюксел. Той също така предупреждава депутатите, че планът на министър-председателя е „единствената работеща сделка, която изпълнява демократичния избор на британския народ“. \r\n„Подготвяме се за всички сценарии“, заяви министърът, като добавя: „С началото на 2019 г. ще ускорим допълнително планирането на излизане без сделка“. \r\nОчевидно е, че преговарящите в Обединеното кралство са възобновили преговорите със своите колеги от ЕС през последните дни в стремежа си да спечелят уверения „с правна сила“, че защитния механизъм няма да задържи Обединеното кралство в митнически съюз с Брюксел. \r\nВ призив към депутатите да се обединят зад плановете на Mей за Брекзит, Стивън Баркли добавя: „Хората не гласуваха за прекъсването и несигурността при липса на сделка. Темпото и интензивността на работата, която вършим, отразява потенциалния мащаб на това прекъсване за хората и предприятията в цяла Великобритания. Липса на сделка ще бъде много по-вероятна, ако депутатите отхвърлят споразумението на премиера за Брекзит по-късно този месец. Моите колеги в парламента трябва първо да поставят националните интереси на първо място и да гласуват за тази сделка, за да можем да продължим с постигането на Брекзит и да изградим проспериращото бъдеще на Обединеното кралство като глобална търговска нация извън ЕС“. \r\nДруг министър настояваше премиерът да „намери начин“ да спечели „значимия вот“ за Брекзит по-късно този месец. \r\nМинистърът на външните работи Джереми Хънт заяви на евроскептичните депутати от Консервативната партия, че  могат да вземат „абсолютно всичко, което искаме“, като подкрепят споразумението. \r\n„Имаме възможност да напуснем ЕС на 29 март“, каза той по време на посещение в Сингапур. \r\n„Ще има някои трудни преговори, които да последват през следващите години, но мисля, че получаването на този по-ясен език за защитния механизъм ще помогне да премине през парламента“. \r\nХънт също предупреди за „опустошителни социални последици“, ако бъде стартиран втори референдум за ЕС. \r\nТой потвърди, че правителството на Обединеното кралство продължава да се опитва да промени детайлите на предпазните мерки в рамките на споразумението за оттегляне. \r\nНо евроскептичните депутати снощи отказаха да се оттеглят като опозиция срещу плановете на министър-председателя. \r\nДжейкъб Рийс-Мог заяви, че изобщо няма „никакъв знак“, че вълната на мнение в Общините се обръща. \r\n„Мисля, че това се основава на фалшивата предпоставка, че у дома в нашите избирателни райони хората ще ни кажат да подкрепим сделката“, каза той. \r\n„Вместо това, доколкото мога да кажа, посланието е твърдо против лоша сделка“. \r\nСър Бил Кеш заяви: „Новогодишното ми решение - да не гласувам за споразумението за оттегляне на премиера през януари“. \r\n„Парламентът съществува, за да прави нашите закони. Това споразумение позволява на 27-те държави-членки на ЕС да налагат закони на Обединеното кралство, както никога досега в нашата история – зад затворени врати и без Великобритания на срещата“. \r\n***  Разкъсвана от вътрешни спорове Румъния пое председателството на Съвета на Европейския съюз. Според правителството в Букурещ карпатската страна, която се присъедини към Общността през 2007 г., иска да бъде „неутрален посредник\" в усилията на Брюксел да планира бъдещето на Блока, отбелязват в редакцията на австрийския ежедневник  Die Wiener Zeitung .  \r\nПредседателството на страната, което започна в първия ден от новата година, ще съвпадне със значителни събития като излизането на Великобритания от ЕС, изборите за Европейския парламент, предстоящите важни преговори за бюджета от 2021 г. до 2027 г. и реформата на политиката на ЕС в областта на убежището. \r\nСлед България, която председателстваше Блока през първата половина на 2018 г., Румъния е втората страна, която оглавява Съвета на ЕС, докато се намира под специално наблюдение от Европейската комисия за дефицитите в борбата с корупцията. Поради тази причина социално-либералното правителство в Букурещ е силно критикувано. Освен това управляващите са в остро противоречие с президента Клаус Йоханис, който стои по-близо до буржоазната опозиция. \r\nОт редакцията припомнят съмненията на председателя на Европейската комисия Жан-Клод Юнкер относно способността на Румъния да се справи със задачите, които поема. Брюксел обвинява Букурещ за липсата на сериозност в борбата с корупцията. Освен това реформите в съдебната система в страната се посрещат със скептицизъм от страна на ЕС. \r\nПредседателят на Съвета на ЕС Доналд Туск пожела на Румъния всичко най-добро за председателството. „Уверен съм, че ще се справите, очаквам с нетърпение да работим с вас\", написа Туск в социалната мрежа „Туитър“, обръщайки се към Букурещ. На 10 януари 28-те еврокомисари се очаква да пристигнат на официално посещение в румънската столица. \r\n***", "date": "2019.01.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/03/2607924/miroslav-yanchev-kmet-na-obshtina-zlatograd-otkrivaneto-na-gkpp-zlatograd-ukrepi-balgaro-gratskite-otnosheniya-i-doprinasya-za-prevrashtane-na-obshtinata-v-zhelana-turisticheska-destinatsiya.html", "text": "Откриването на ГКПП „Златоград“ укрепи българо-гръцките отношения и допринася за превръщане на Общината в желана туристическа дестинация. Това каза в сутрешния блок „Добро утро, България“ на  Радио „Фокус“  кметът на Община Златоград Мирослав Янчев по повод навършването на 8 години от създаването на пункта. „Отварянето на българо-гръцката граница изиграва важна социално-икономическа роля. Златоград спечели много от този пункт, защото освен икономическо развитие, Общината доразви и гръцките отношения. Много добре комуникираме с гръцки общини, имаме вече няколко проекта, които реализираме съвместно, което съживи бизнеса. След икономическата криза малките предприемачи, независимо дали от сферата на услугите или на производството, започнаха да работят. Увеличи се обменът на стоки и туристическият поток. ГКПП „Златоград“ изигра важна роля не само в трансграничен мащаб, но и на регионално ниво. Икономиката е на завидно положение и е в добро състояние“, обясни Мирослав Янчев. Той каза още, че Златоград работи по приоритети, които Общината си поставя още преди 12 години. Кметът оредели 2018 година като успешна като уточни, че са завършени важни проекти по енергийна ефективност с 9 многофамилни жилищни и 4 обществени сгради. Благодарение на енергоефективните мерки Златоград, като малка община с ограничен структурен дефицит, даде възможност да не се покачват данъците над 11 години, допълни Мирослав Янчев. \r\nЕлеонора ЧОЛАКОВА", "date": "2019.01.03", "title": "Мирослав Янчев, кмет на Община Златоград: Откриването на ГКПП „Златоград“ укрепи българо-гръцките отношения и допринася за превръщане на Общината в желана туристическа дестинация"}
{"url": "http://www.focus-news.net/news/2019/01/03/2607926/sofiya-politsiyata-izdirva-45-godishniya-svetoslav-vushev-vav-vrazka-s-izvarsheno-prestaplenie.html", "text": "Полицията издирва 45-годишния Светослав Вушев във връзка с извършено престъпление. Това съобщиха от пресцентъра на  МВР . Столична дирекция на вътрешните работи търси съдействие за установяване местонахождението на мъжа във връзка с извършено на 21 декември 2017 г. в столицата тежко престъпление. Той е на 45 години от София и е обявен е за издирване.   \r\nСтоличните полицаи апелират гражданите, които имат информация къде може да бъде открит Светослав Вушев, да сигнализират на тел. 112,  02 / 98 24 160, 02 / 866 22 27 или в най-близкото районно управление на МВР при гарантирана анонимност.  \r\nОт полицията предупреждават, че е възможно Светослав Вушев да е въоръжен.", "date": "2019.01.03", "title": "София: Полицията издирва 45-годишния Светослав Вушев във връзка с извършено престъпление"}
{"url": "http://www.focus-news.net/news/2019/01/03/2607917/le-figaro-izteglyaneto-na-sasht-ot-siriya-e-posleden-shans-za-frantsiya-da-si-varne-vliyanieto.html", "text": "В статия за водещия френски ежедневник  Le Figaro  Каролин Галактерос анализира мотивите на решението за изтегляне на американските войски от Сирия и реализма на президента на САЩ Доналд Тръмп. Авторът вижда в ситуацията възможност за Франция да укрепи влиянието си в региона. За тази цел обаче е необходимо инициирането на сериозен диалог с Москва, разгръщането на военно сътрудничество с Русия и връщане към дипломатическия процес, докато все още има възможност за това. \r\n„Американското решение за изтегляне е предимно в полза на Турция. Заслужава да се отбележи, че тя отново перфектно изигра позицията си в НАТО. Смелите кюрди, изоставени от американците, ще се опитат да се сближат с Москва (тя има своя собствена регионална игра) и Дамаск, който трябва да се примири с присъствието на Турция и устойчивото й влияние в страната и региона. Кюрдите, разбира се, ще може да изиграят картите си, но мечтите им за собствената им държава са безвъзвратно загубени“, пише Галактерос. \r\n„Иран трябва да се притеснява, тъй като съдбата, която Вашингтон готви за нея (чрез Тел Авив), очевидно не се е променила. Матис е свършил работата си, а Техеран е под прицела на Пентагона, както и на Израел, за който Иран е единственият регионален конкурент в средносрочен план. А тя е неарабска страна с висок културен, интелектуален, технически и индустриален характер, както и висок икономически потенциал, ако вземем предвид богатствата в недрата й“, обяснява авторът.  \r\nПредставяйки кратък анализ на интересите на всички играчи в региона, Галактерос предупреждава: „Време е Франция да спре играта.Игра с радикален ислямизъм, който изглеждаше толкова далечен и безобиден, но който сега завладява умовете на някои от нашите млади хора, точи кръвта на нашите граждани по улиците и разкъсва нацията ни. Това е краят на играта, последният шанс да си възвърнем поне някои козове. Пред нас е прост избор: или ще се събудим, или в чинията с трохи, които получихме, след като загубихме убежденията си, политическата последователност и сигурността, ще имат много горчив послевкус“.  \r\n„Както и да е, решението на САЩ ни дава отлична възможност за „революция“ (както в пряк, така и в преносен смисъл) на нашата стратегия за Близкия изток. След като демонстрира отношението си към съюзниците, Доналд Тръмп не може да ни упреква в желанието ни да останем в Сирия. Това би било върхът на неприличността и нашият президент правилно му напомни за стойността на надеждните съюзници, което звучи донякъде иронично, ако си припомним тактическите промени на съюзите, които Вашингтон е правил в съвременна история...“ \r\n„Ако пропуснем този последен шанс, дълго време ще бъдем отлъчени от Близкия изток. Политиците, които след либийската катастрофа позволиха на Франция да бъде привлечена в подкрепа на дестабилизацията на страната и ислямистките движения, които потиснат първоначалното народно въстание, са в голяма степен отговорни за мъките на сирийския народ от почти осем години насам. Време е да отхвърлим цинизма (парадоксално, това е пълната противоположност на реализма) и да работим с тези, които в действителност пазят хуманизма в сърцето. Само това може да ни направи чест и да ни спаси“, е заключението на Галактерос. Тереза Герова", "date": "2019.01.03", "title": "Le Figaro: Изтеглянето на САЩ от Сирия е последен шанс за Франция да си върне влиянието"}
{"url": "http://www.focus-news.net/news/2019/01/03/2607927/varna-okrazhniyat-sad-shte-gleda-myarkata-na-17-godishniya-mladezh-ubil-bashta-si-v-selo-osenovo.html", "text": "Окръжният съд ще гледа мярката на 17-годишния младеж, убил баща си на 1 януари в село Осеново. Предстои мярката за неотклонение да бъде гледана от 12.00 часа в сградата на Съдебната палата. Това съобщи за  Радио „Фокус“ – Варна  говорителят на Окръжната прокуратура Радослав Лазаров. Убийството е извършено на 1 януари в село Осеново. Днес прокуратурата е повдигнала на непълнолетния задържан обвинение за убийството на 42-годишния му баща. Според събраните до момента доказателства убийството е било предизвикано от семеен конфликт между майката и бащата на извършителя. Предстои тази версия да бъде проверена. Разследването продължава. \r\nДиана СТОЕВА", "date": "2019.01.03", "title": "Варна: Окръжният съд ще гледа мярката на 17-годишния младеж, убил баща си в село Осеново"}
{"url": "http://www.focus-news.net/news/2019/01/03/2607928/pazardzhik-velik-bogoyavlenski-vodosvet-shte-bade-otsluzhen-v-peshtera-na-yordanovden.html", "text": "На 6 януари на езерото в градския парк на Пещера в 11.00 часа ще бъде отслужен Велик Богоявленски водосвет и ще бъде хвърлен кръста за Йордановден. Това съобщи за  Радио „Фокус“ - Пазарджик  Стоян Йовчев, експерт от Община Пещера. Той каза още, че водосветът ще бъде отслужен от отец Любомир – архиерейски наместник на Пещерска духовна околия и енорийските свещеници. „В 17.30 часа в катедрален храм „Св. Димитър“ ще има Богоявленски концерт. Той се организира от НЧ „Развитие-1873“ по проект Агора и е финансиран от Общински фонд за подкрепа на местни инициативи под егидата на кмета на Община Пещера Николай Зайчев“, каза Йовчев. \r\nРадослава МУРДЖЕВА", "date": "2019.01.03", "title": "Пазарджик: Велик Богоявленски водосвет ще бъде отслужен в Пещера на Йордановден"}
{"url": "http://www.focus-news.net/news/2019/01/03/2607931/parvan-simeonov-politolog-problemat-v-balgariya-e-che-nyama-koy-da-kazhe-loshite-novini-populizmat-shte-se-zasili-predi-predstoyashtite-izbori.html", "text": "Проблемът в България е, че няма кой да каже лошите новини, популизмът ще се засили преди предстоящите избори. Това каза в интервю за сутрешният блок „Добро утро България“ на  Радио „Фокус“  политологът Първан Симеонов и директор на „Галъп интернешънъл“. Той добави, че президентът Румен Радев ще продължи да критикува управляващите. Симеонов смята, че в предизборен период отношенията винаги се изострят, ако на евроизборите ГЕРБ или коалиционно с  „Обединени патриоти“ загубят от опозиционните формации БСП и ДПС страната ни ще се намира в качествено ново положение, при което ще е много трудно ГЕРБ да продължи да управлява. Първан Симеонов поясни, че при такава ситуация е възможно да се стигне до предсрочни парламентарни избори. „От друга страна, като че ли от днешна гледна точка все пак шансовете на ГЕРБ да победи в европейските избори са по-високи и вероятно, партията ще използва тази инерция и за победа в иначе по-лесните за тях местни избори. Големият проблем на ГЕРБ е всъщност и онова, което им беше най-голямото щастие преди 4 години, през 2015г. те победиха в местните избори толкова мощно, че сега няма как да победят по-мощно. БСП дори да напредне с малко, дори да остане назад в обшия резултат се очаква да се представи по-добре от последния път“, поясни политологът. Първан Симеонов каза още, че в страната ни продължава липсата на реформи, които да направят редица обществени сектори по ефективни. Задълбочава се демографска криза, но вместо реформи, и управляващи, и опозиция предлагат само харчене на пари, добави политологът. \r\nЕлеонора ЧОЛАКОВА", "date": "2019.01.03", "title": "Първан Симеонов, политолог: Проблемът в България е, че няма кой да каже лошите новини, популизмът ще се засили преди предстоящите избори"}
{"url": "http://www.focus-news.net/news/2019/01/03/2607929/dobrich-s-polagane-na-ventsi-i-tsvetya-pred-byust-pametnika-na-hristo-botev-v-kavarna-shte-badat-otbelyazani-171-godini-ot-rozhdenieto-na-velikiya-revolyutsioner-na-6-yanuari.html", "text": "С полагане на венци и цветя пред бюст-паметника на Христо Ботев в Каварна ще бъдат отбелязани 171 години от рождението на великия революционер на 6 януари. Това съобщиха от пресцентъра на  Общината . Ритуалът по полагане на венци и цветя ще започне в 10.00 часа пред неговия бюст-паметник в Градската градина.  \r\nХристо Ботев е роден на 6 януари 1848 година в будното балканско градче Калофер, в семейството на даскал Ботьо Петков и Иванка Ботева. Знаменитият български поет и публицист, революционер и пламенен патриот, загинал за родината си, се превърна в символ на свободата за своето и поколенията след него. Ботев е една от безспорните фигури в българската история, гордост за всеки българин.", "date": "2019.01.03", "title": "Добрич: С полагане на венци и цветя пред бюст-паметника на Христо Ботев в Каварна ще бъдат отбелязани 171 години от рождението на великия революционер на 6 януари"}
{"url": "http://www.focus-news.net/news/2019/01/03/2607930/ministar-krasimir-valchev-12-sluzhiteli-na-nimh-ot-obshto-700-sa-ostanali-v-strukturite-na-ban.html", "text": "12 служители от НИМХ от общо 700 са останали в структурите на БАН. Това каза министърът на образованието и науката Красимир Вълчев след среща с ръководството на Националния институт по метеорология и хидрология (НИМХ), предаде репортер на  Агенция „Фокус“ . „НИМХ остава научна организация, той ще осъществява научна дейност, въпреки че основната му дейност е хидрометеорологичното обслужване и постоянните наблюдения. За да се осъществява това запазихме статута му на научна организация“, посочи той. Министър Вълчев допълни, че ще се намери решение за новия институт и за сградата, която все още не е определена - дали ще бъде собственост на Академията, или на Института. „12 души са останали в структурата на БАН от общо 700 служители“, подчерта образователният министър.", "date": "2019.01.03", "title": "Министър Красимир Вълчев: 12 служители на НИМХ от общо 700 са останали в структурите на БАН"}
{"url": "http://www.focus-news.net/news/2019/01/03/2607932/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-otbelyazvaneto-na-bogoyavlenie-na-6-yanuari.html", "text": "Въвежда се временна организация на движението в града във връзка с отбелязването на Богоявление на 6 януари. Това съобщиха от пресцентъра на  Община Велико Търново . \r\nЗа подготовката и провеждането на военен ритуал „Водосвет на бойните знамена\" на празника Богоявление - Йорданов ден се въвежда следната временна организация на движението за МПС: \r\nНа 6 януари за времето от 09.00 до 14.00 часа или до приключване на събитието се затваря движението на: \r\n- ул. „Иван Вазов\" в участъка от кръстовището с ул. „Читалищна\", до пл. „Цар Асен 1\"; \r\n- ул. „Читалищна\" в участъка от кръстовището с ул. „Михаил Кефалов\" до пл. „Цар Асен 1\"; \r\n- ул. Климент Охридски\" в участъка от пл. „Цар Асен 1\"до пресечната, водеща до Владишки мост над река Янтра; \r\n- ул. „Никола пиколо\"; \r\n- ул. Михаил Кефалов\" за посоката на движение от кръстовище „Обходен път към крепостта Царевец\" - ул. „Крайбрежна\", ул. „Сливница\" до кръстовището с ул. „Читалищна\". \r\nВременна промени в маршрутите на градските автобусни линии за същия период: \r\n- за автобусни линии № 20, 40,50 и 110 - крайна и начална спирка става пл. „Цар Асен 1\" след затварянето на посочените улични участъци; \r\n- автобусна линия № 5 след спирка „ул. „Сливница\" - обръща на кръстовището на ул. „Михаил Кефалов\" - ул. „Крайбрежна\" - обходен път „Царевец\" - през квартал „Света гора\" - жп гара - Южен пътен възел - ул. „Христо Ботев\" и продължава по обичайният си маршрут.", "date": "2019.01.03", "title": "Велико Търново: Въвежда се временна организация на движението в града във връзка с отбелязването на Богоявление на 6 януари"}
{"url": "http://www.focus-news.net/news/2019/01/03/2607933/smolyan-dve-zheni-sa-postradali-pri-katastrofa-na-patya-smolyan-devin-krichim.html", "text": "Две жени са пострадали при катастрофа на пътя Смолян – Девин – Кричим. Това съобщиха от  ОДМВР – Смолян . Инцидентът е станал на 02 януари 2019 г. около 11.00 часа на път III-866 Смолян - Девин - Кричим при км 16+100. Лек автомобил „Опел Корса“, управляван от 18-годишна девойка с инициали Г. Х. от град Девин, поради несъобразена скорост се поднася и се удря в странична бетонна стена. При катастрофата е пострадала водачката и пътуващата в автомобила 55-годишна жена от Девин, и двете с порезни и охлузтни рани, без опасност за живота. Ползвани са обезопасителни колани. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.01.03", "title": "Смолян: Две жени са пострадали при катастрофа на пътя Смолян – Девин – Кричим"}
{"url": "http://www.focus-news.net/news/2019/01/03/2607937/veliko-tarnovo-politsiyata-razsledva-pozhar-v-stopanski-postroyki-v-polski-trambesh.html", "text": "Служители на Районно управление – Полски Тръмбеш разследват причините за пожар в стопански постройки, пригодени за живеене. Това съобщиха от  ОДМВР – Велико Търново . Сигналът за пожара е получен в 01.15 часа на 2 януари. На адреса незабавно са били насочени екипи на полицията и пожарната. Въпреки бързата намеса на огнеборците пламъците са унищожили покривна конструкция, врати и прозорци. Пострадали няма. След потушаването на пожара на местопроизшествието е извършен оглед. Причините за инцидента са в процес на изясняване По случая е започнато досъдебно производство.", "date": "2019.01.03", "title": "Велико Търново: Полицията разследва пожар в стопански постройки в Полски Тръмбеш"}
{"url": "http://www.focus-news.net/news/2019/01/03/2607938/burgas-lektori-ot-elitni-instituti-v-balgariya-i-chuzhbina-shte-vzemat-uchastie-v-tretoto-izdanie-na-astronomicheski-forum-2019.html", "text": "За трета поредна година в Бургас ще се проведе Астрономически форум. Домакин на проявата ще бъде Експоцентър „Флора“. Това съобщиха от пресцентъра на  Община Бургас . Събитието ще се проведе на 5 януари от 10.00 до 19.00 часа. Лектори от елитни институти в България и чужбина ще посетят града, за да представят интересни лекции, атрактивни не само за специализирана публика. Тази година събитието е включено и в програмата за честванията по случай 100-годишния юбилей на Международния астрономически съюз. За пръв път паралелно с основната програма на форума се организират и прояви, предназначени за ученици от 1-ви до 4-ти клас. Тази програма е наситена с практически ателиета на астрономическа тематика, подготвени от специалисти от Детския научен център „Музейко“ в София. Събитието се организира от школата по астрономия към ППМГ - Бургас с подкрепата на Община Бургас.", "date": "2019.01.03", "title": "Бургас: Лектори от елитни институти в България и чужбина ще вземат участие в третото издание на Астрономически форум 2019"}
{"url": "http://www.focus-news.net/news/2019/01/03/2607935/blagoevgrad-lek-avtomobil-e-izgoryal-pri-pozhar-v-petrich.html", "text": "Лек автомобил е изгорял при пожар в Петрич. Това съобщиха от  ОДМВР - Благоевград . Сигналът за горящ автомобил е подаден около 02.55 часа тази нощ. Автомобилът „Тойота Авенсис“ е погасен от екип на РСПБЗН - Петрич.", "date": "2019.01.03", "title": "Благоевград: Лек автомобил е изгорял при пожар в Петрич"}
{"url": "http://www.focus-news.net/news/2019/01/03/2607939/blagoevgrad-patnite-nastilki-v-grada-sa-pochisteni-ot-snega-izvarsheni-sa-obrabotki-sreshtu-zaledyavaniya.html", "text": "Пътните настилки в Благоевград са почистени от сутрешния сняг. Това каза за  Радио „Фокус“ - Пирин  Васил Бачев, управител на общинска фирма „Биострой“ – Благоевград. По думите му снегът е изчистен от улиците, като към момента пътните настилки в областния център са само мокри без снежна покривка. „Няма заледени участъци и улици със сняг“, коментира Васил Бачев. Той допълни, че се реагира бързо и не се позволява да се заледят улиците, като те се обработват с пясък, луга и сол. „Реагираме още със започване на валежите от сняг и почистваме многократно пътните участъци при навявания“, посочи Васил Бачев. \r\nДенис НИКИФОРОВ", "date": "2019.01.03", "title": "Благоевград: Пътните настилки в града са почистени от снега, извършени са обработки срещу заледявания"}
{"url": "http://www.focus-news.net/news/2019/01/03/2607936/afp-visokopostaven-severnokoreyski-diplomat-ot-misiyata-v-italiya-se-ukriva.html", "text": "По данни на южнокорейското разузнаване високопоставен дипломат на Пхенян от мисията в Италия се укрива, предава  AFP .  \r\n„Действащият посланик Йо Сон-джил завърши мандата си в края на ноември миналата година и избяга от дипломатическата служба в началото на ноември\" със съпругата си, поясни депутата на Сеул след среща с представителите на разузнавателните служби, проведена при закрити врати. Тереза Герова", "date": "2019.01.03", "title": "AFP: Високопоставен севернокорейски дипломат от мисията в Италия се укрива"}
{"url": "http://www.focus-news.net/news/2019/01/03/2607934/sport-grigor-dimitrov-izliza-ot-top-20-pri-zaguba-ot-key-nishikori.html", "text": "Григор Димитров излиза срещу Кей Нишикори за първия си сериозен тест за сезона, - четвъртфинален двубой от турнира в Бризбейн.  Срещата на централния корт \"Пат Рафтър Арена\" ще започне след 11:00 часа и ще бъде шеста между двамата, като до момента японецът има предимство с 4 победи и само една загуба. Тя обаче е точно на този турнир в Австралия през 2017 година, когато Димитров спечели финала. \r\nСега българинът има да защитава 90 точки за световната ранглиста, тъй като играна полуфинал в турнира през миналия сезон. Това означава, че ако не успее да победи Нишикори, ще напусне „Топ 20“ на световната ранглиста за пръв път от 26 септември 2016 година насам.  \r\nВенцислав ДРАГОМАНОВ", "date": "2019.01.03", "title": "Спорт: Григор Димитров излиза от \"Топ 20\" при загуба от Кей Нишикори"}
{"url": "http://www.focus-news.net/news/2019/01/03/2607941/stolichnata-organizatsiya-na-balgarskiya-cherven-krast-zapochva-poetapno-razdavaneto-na-hranitelni-produkti-za-nuzhdaeshti-se-grazhdani.html", "text": "Столичната организация на Българския червен кръст започва поетапно раздаването на хранителни продукти за нуждаещи се граждани. Това съобщиха от пресцентъра на  БЧК . \r\nПравоимащи по програмата, включени в списъците на Агенцията за социално подпомагане, са следните категории граждани: \r\n- лица и семейства, подпомагани с целеви помощи за отопление през  отоплителен сезон 2016/2017 г.;  \r\n- майки (осиновителки), които са получавали месечни помощи за отглеждане на дете до навършване на една година месец юни 2018 г.; \r\n- лица и семейства, получили еднократна помощ за ученици в първи клас (за учебната 2017/2018 г.). \r\n- лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (месец юни 2018 г.). \r\n- лица и семейства, които получават месечни помощи за отглеждане на дете с трайно увреждане (м. юни 2018 г.). \r\n- лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 01 януари 2018 - 30 юни 2018 г. \r\n- лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01 януари 2018 г. - 30 юни 2018 г. \r\nВсеки, включен в програмата, ще получи 24.07 кг от 16 вида хранителни продукти: спагети – 1.5 кг; говеждо в собствен сос - 0.300 кг; леща – 3 кг; захар – 3 кг; гювеч – 1.6 кг; зелен фасул – 2.4 кг; лютеница – 0.500 кг; грах – 1.6 кг; домати стерилизирани – 1.6 кг; говежди кюфтета в бял сос – 0.600 кг; риба херинга – 0.170 кг; пиле фрикасе – 0.300 кг; зрял боб – 2 кг; конфитюр – 0.500 кг; ориз – 2 кг; олио – 3 л. \r\nРаздаването ще се извършва в работните дни от 9.00 до 16.30 часа на пунктовете на БЧК.  \r\nГрафикът за раздаването е публикуван на интернет страницата на БЧК", "date": "2019.01.03", "title": "Столичната организация на Българския червен кръст започва поетапно раздаването на хранителни продукти за нуждаещи се граждани"}
{"url": "http://www.focus-news.net/news/2019/01/03/2607942/veliko-tarnovo-tri-proekta-ot-oblastta-sa-klasirani-za-vtori-etap-na-natsionalniya-uchenicheski-konkurs-poslanitsi-na-zdraveto.html", "text": "Три проекта от Великотърновска област са класирани за втори етап на Националния ученически конкурс „Посланици на здравето“ за учебната 2018/2019 година, предаде репортер на  Радио „Фокус“ – Велико Търново . Резултатите са публикувани на сайта на Министерство на здравеопазването, което е инициатор на проявата. Съорганизатори са Министерство на околната среда и водите, Министерство на образованието и науката, Министерство на младежта и спорта и Представителството на Европейската комисия в България. \r\nДецата и младежите се състезаваха в три възрастови групи – от 1-ви до 4-ти клас, от 5-ти до 8-ми клас и от 9-ти до 12-ти клас. \r\nКласираните от региона проекти са „Избирам храната на баба“ на СУ „Вела Благоева“ във Велико Търново с ръководител Кристина Ганева, „Старт-й-Рай“ на ПГТ „Д-р Васил Берон“ – Велико Търново с ръководител Славка Проданова и „Здравно махал“ на същото училище с ръководител Албена Иванова. И трите разработки са на ученици във втора и трета група. \r\nДопуснати за участие в XI-то издание бяха 65 проекта от цялата страна. \r\nТазгодишното издание на конкурса ще продължи до 1 юни 2019 г., а официалното награждаване на победителите ще се проведе през месец юни. Финалисти ще бъдат 9 проекта, класирани за първо, второ и трето място по 3 във всяка възрастова категория и 3 проекта, класирани за поощрителни награди по една за всяка възрастова категория. \r\nЛуиза ТРАНЧЕВА", "date": "2019.01.03", "title": "Велико Търново: Три проекта от областта са класирани за втори етап на Националния ученически конкурс „Посланици на здравето“"}
{"url": "http://www.focus-news.net/news/2019/01/03/2607940/ministar-krasimir-valchev-nyama-da-ima-dva-modula-na-izpita-sled-7-klas-izpitat-shte-bade-edin.html", "text": "Няма да има два модула на изпита след 7 клас. Това каза министърът на образованието и науката Красимир Вълчев след среща с ръководството на Националния институт по метеорология и хидрология (НИМХ), предаде репортер на  Агенция „Фокус“ . „Промяна няма да има по същество, ще има единен изпит. Като цяло съдържанието на изпита остава същото. Оценката от този изпит ще се използва за кандидатстване. Остава същата продължителност-150 минути. Това означава, че няма да има два модула, сливат се“, коментира той.  \r\n„Отново ще има трансформиращ преразказ, за децата със специални потребности изпитът може да бъде удължен с допълнителни 90 минути. Нямаме нужда от тези модули, защото всички ученици ще кандидатстват или в профилирана или в професионална гимназия“, пoсочи Вълчев, като уточни, че при формирането на крайната оценка няма да бъде променена.", "date": "2019.01.03", "title": "Министър Красимир Вълчев: Няма да има два модула на изпита след 7 клас, изпитът ще бъде един"}
{"url": "http://www.focus-news.net/news/2019/01/03/2607944/georgi-kiev-turistichesko-druzhestvo-kupena-peshtera-vsyaka-godina-otbelyazvame-godishninata-ot-otkrivaneto-na-peshterata-snezhanka.html", "text": "Всяка година отбелязваме годишнината от откриването на пещерата Снежанка. Това каза за  Радио „Фокус“ – Пазарджик  Георги Киев, председател на Туристическо дружество „Купена“ град Пещера. Той посочи, че една от най-красивите български пещери е открита на 3 януари 1961 година. „В първата събота на месец януари ще отбележим 58 години от първото влизане в пещерата. Любители на пещерите се събират пред входа на Снежанка. След това влизаме  в пещерата, за да се запознаят дошлите не само с интересните форми, но и с фауната. Ще бъдем внимателни, за да не притесняваме колонията от прилепи, която зимува в пещерата“, допълни Киев. Той каза още, че тя е отворена за посещения всеки ден, но е забранено снимането със светкавици. „Бялото осветление вътре в нея придава особена красота на различните фигури, но сега, за да не безпокоим прилепите сме го изключили“, уточни Киев. \r\nВаня НИКОЛОВА", "date": "2019.01.03", "title": "Георги Киев, Туристическо дружество „Купена“ - Пещера: Всяка година отбелязваме годишнината от откриването на пещерата Снежанка"}
{"url": "http://www.focus-news.net/news/2019/01/03/2607946/dobrich-v-kavarna-shte-se-sastoi-ritual-po-izvazhdane-na-bogoyavlenskiya-krast-na-6-yanuari.html", "text": "В града ще се състои ритуал по изваждане на Богоявленския кръст в района на Буна 2 на 6 януари. Това съобщиха от пресцентъра на  Община Каварна . Ритуалът ще се проведе по традиция на Йордановден на Буна 2 в морската зона на Каварна от 11.00 часа. Там ще се отслужи света Литургия, след което отец Василий Селемет ще хвърли Христовото разпятие във водата. \r\nВсеки над 18-годишна възраст може да се запише за участие в ритуала при отец Василий в храм „Успение Богородично“ или на място преди Литургията. \r\nОбщина Каварна организира безплатен транспорт за всички граждани. Автобусът ще тръгва от 10.00 часа на всеки 30 минути от автогарата в Каварна, а от 12.00 часа автобус ще превозва гражданите към града.", "date": "2019.01.03", "title": "Добрич: В Каварна ще се състои ритуал по изваждане на Богоявленския кръст на 6 януари"}
{"url": "http://www.focus-news.net/news/2019/01/03/2607945/nimh-imali-sme-problemi-edinstveno-s-rakovodstvoto-na-ban-s-institutite-na-akademiyata-rabotim-kakto-dosega.html", "text": "Имали сме проблеми единствено с ръководството на БАН, с институтите на Академията работим както досега. Това заяви директорът на НИМХ проф. Пламен Нинов след среща с министъра на образованието Красимир Вълчев, предаде репортер на  Агенция „Фокус“ . „Има решение на Административния съд – новият институт на БАН към днешна дата не е регистриран като юридическо лице“, уточни той. „Готови сме да работим с другите институти на БАН както и досега и не виждам проблем това да не е така. Имали сме проблеми единствено с ръководството на Академията. С останалите научни институти никога не сме имали никакви проблеми, включително и в момента“, обясни проф. Нинов.  \r\nОт своя страна бившият директор на НИМХ проф. Христомир Брънзов допълни, че се надява в момента да няма проблеми с ръководството на БАН, но с тях човек не може да бъде напълно сигурен.  \r\nТой припомни решение на общото събрание на БАН, което е решило, че трябва да раздели Института, за да могат да се отделят имоти от Института и да ги предостави на хората, останали в структурата на БАН. По думите му става дума за двуетажната сграда, в която работят и служители на НИМХ. „Те искат сградата за 7 души, които ще работят в София, къде да оставим нашите коледи – над 30 души“, попита той.   \r\nТеодора ПАТРОНОВА", "date": "2019.01.03", "title": "НИМХ: Имали сме проблеми единствено с ръководството на БАН, с институтите на Академията работим както досега"}
{"url": "http://www.focus-news.net/news/2019/01/03/2607947/kardzhali-falshivi-banknoti-sa-izzeti-ot-27-godishen-mazh-v-selo-benkovski.html", "text": "Фалшиви банкноти са иззети от 27-годишен мъж в село Бенковски. Това съобщиха от  ОДМВР - Кърджали . Служители на РУ - Кирково са открили фалшивите долари при проверка на мъжа в село Бенковски. Осемте купюра по 100 долара били с еднакви номера. Валутата е иззета и е на съхранение в РУ - Кирково. Работата продължава група „Криминална полиция“ в управлението.", "date": "2019.01.03", "title": "Кърджали: Фалшиви банкноти са иззети от 27-годишен мъж в село Бенковски"}
{"url": "http://www.focus-news.net/news/2019/01/03/2607949/kyustendil-s-okolo-30-stotinki-za-kilometar-poskapvat-taksimetrovite-uslugi-v-grada.html", "text": "С около 30 стотинки за километър поскъпват таксиметровите услуги в града. Това съобщи за  Радио „Фокус” – Кюстендил  Велизар Стоименов, таксиметров превозвач. Решението за поскъпването е взето от страна на Общинския съвет в Кюстендил след съгласуване с таксиметровите компании. Максималните цени за таксиметров превоз на пътници са 1 лев за километър пробег дневна тарифа и 1.20 лева – нощна тарифа. До момента максималните цени през деня са били 0.70 лева, а през нощта – 0.80 лева. Минималните определени цени са 0.70 лева за километър пробег през деня и 0.80 лева за нощната тарифа. До момента цените са били съответно 0.35 лева за дневна тарифа и 0.40 лева за нощна тарифа. Предложението за поскъпването е направено от самите превозвачи. Община Кюстендил е направила проучване на тарифите в останалите общини на територията на Югозападна България, което е установило, че те са близки или аналогични с предложените за Кюстендил. Максималният брой таксиметрови автомобили, които имат право да работят на територията на община Кюстендил през настоящата година, е 500. \r\nВенцеслав ИЛЧЕВ", "date": "2019.01.03", "title": "Кюстендил: С около 30 стотинки за километър поскъпват таксиметровите услуги в града"}
{"url": "http://www.focus-news.net/news/2019/01/03/2607943/koha-ditore-kosovo-kosovo-ne-mozhe-da-ochakva-nishto-ot-rumanskoto-predsedatelstvo-na-saveta-na-es.html", "text": "С началото на новата година започна и шестмесечното ротационно председателство на Румъния на Съвета на Европейския съюз. Букурещ поема задачата на 12-тата година от членството си в Общността, но са налице множество съмнения дали ще бъде в състояние да изпълни задачите си. Ето защо Косово не може да очаква нищо от румънското председателство на ЕС, пише водещият прищински ежедневник  Koha Ditore . \r\nПодозренията, че Румъния не е готова за председателството на ЕС се появиха преди няколко седмици и то по сигнал на президента Клаус Йоханис. Впоследствие и председателят на Европейската комисия Жан Клод Юнкер постави под съмнение надеждността на Букурещ. Последният заяви, че са налице „някои съмнения\", че Румъния разбира, че за да води ЕС „трябва да сте готови да слушате другите и да оставите интересите си на заден план\". Тереза Герова", "date": "2019.01.03", "title": "Koha Ditore (Косово): Косово не може да очаква нищо от румънското председателство на Съвета на ЕС"}
{"url": "http://www.focus-news.net/news/2019/01/03/2607911/tass-broyat-na-zhertvite-v-magnitogorsk-dostigna-do-38-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 38 души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на жена, броят на загиналите към настоящия момент е 38“, съобщиха за агенцията от пресслужбата на ведомството в Москва.  \r\nСпасителите продължават работа, издирват се още трима души, чиято съдба остава неизвестна. Уточнява се, че две трети от развалините след инцидента вече са разчистени. \r\nОчаква се в рамките на деня да започне изплащането на компенсации за семействата и близките на загиналите при трагичния инцидент. Тереза Герова", "date": "2019.01.03", "title": "ТАСС: Броят на жертвите в Магнитогорск достигна до 38 души"}
{"url": "http://www.focus-news.net/news/2019/01/03/2607952/iliyan-pavlov-tsentar-za-vremenno-nastanyavane-burgas-vsichki-nastaneni-v-tsentara-podnoviha-svoite-dogovori-za-prestoy.html", "text": "Всички настанени в Центъра подновиха своите договори за престой. Това каза за  Радио „Фокус“ – Бургас  Илиян Павлов, управител на Центъра за временно настаняване в Бургас. По думите му новите договори позволяват престоят на посетителите да бъде удължен за нови три месеца – до края на март. „Капацитетът ни вече е запълнен, настанени са 30 души“, отбеляза Павлов и добави, че обстановката към този момент е спокойна и няма възникнали инциденти или конфликти. „Спокойно преминаха и коледните празници. След новогодишния поздрав на площад „Тройката“ при нас дойде на посещение кметът Димитър Николов, който поздрави и раздаде подаръци на всички настанени в Центъра“, посочи още Павлов. \r\nМария ПОПЧЕВА", "date": "2019.01.03", "title": "Илиян Павлов, Център за временно настаняване – Бургас: Всички настанени в Центъра подновиха своите договори за престой"}
{"url": "http://www.focus-news.net/news/2019/01/03/2607951/prof-hristomir-branzov-nimh-zapochvame-nov-proekt-svarzan-s-temata-za-zamarsyavane-na-vazduha.html", "text": "Започваме нов проект, свързан с темата за замърсяване на въздуха. Това каза бившият директор на НИМХ и настоящ зам.-директор на Института проф. д-р Христомир Брънзов след среща с министъра на образованието Красимир Вълчев, предаде репортер на  Агенция „Фокус“ . „НИМХ продължава с всичките си научни проекти, които е правил. Същевременно сме заложили нови, които стартират тази година. Това, което е ново, е актуалната тема за замърсяване на въздуха, тъй като знаете, че има една дискусия кой е основният източник на замърсяване – транспорта или битовото горене, има методи и възможности, с които могат да се определят еднозначно кой от двата източника е приоритетен. Това ще е едната тема. Другата е замърсяването отвън на града, защото има и такова замърсяване от пренос, защото оценките в момента се колебаят между 10 и 50%  и с един такъв проект тази нееднозначност може да се стесни и да оценим какво е замърсяването от самия град и какво това, което идва отвън“, обясни Брънзов. „Проектите би трябвало да стартират в началото на тази година. Те са по инициатива на Столична община с подкрепата на Министерството на образованието и науката и са заложени още миналата година“, допълни той и уточни, че най-вероятно първите резултати ще са готови след една година.  \r\nОт своя страна директорът на НИМХ проф. Пламен Нинов допълни, че се очаква и още един проект, който е съвместен с Министерството на вътрешните работи - с водещ партньор  Главна дирекция „Пожарна безопасност и защита на населението\". „Нашето участие е свързано с усъвършенстване на предупредителните ни системи за наводнение. Очакваме в началото на тази година да бъде подписан и такъв проект. Ние имаме изградени системи за предупреждение при наводнение, които ще бъдат ъпгрейднати в рамките на този проект“, каза проф. Нинов.  \r\nТеодора ПАТРОНОВА", "date": "2019.01.03", "title": "Проф. Христомир Брънзов, НИМХ: Започваме нов проект, свързан с темата за замърсяване на въздуха"}
{"url": "http://www.focus-news.net/news/2019/01/03/2607953/yanka-rahova-sayuz-na-turisticheskiya-biznes-bansko-dobra-beshe-zaetostta-na-hotelskite-bazi-v-kurorta-po-vreme-na-kolednite-i-novogodishnite-praznitsi.html", "text": "Добра беше заетостта на хотелските бази в курорта по време на коледните и новогодишните празници. Това каза за  Радио „Фокус“ – Пирин  Янка Рахова, член на Съюза на туристическия бизнес в Банско и дългогодишен хотелиер в курортния град. По думите ѝ към момента не може да се каже в проценти каква точно е била тя, тъй като е минало малко време и все още не са изготвени отчети. „Не мога да кажа точно каква беше заетостта в цифри, но определено имаше добра заетост. В сравнение с миналата година, то мисля, че ситуацията в Банско бе същата, както и по празниците през 2017 година“, каза още Рахова. Тя добави, че по-голяма част от туристите тази година са били чужденци. „Но мисля, че има намаление на българските туристи“, добави Рахова. Според нея всички туристи, които са избрали да прекарат празниците в Банско, са останали доволни от качеството на услугите, които са получили. Рахова заяви, че част от ресторантьорите не са много доволни, тъй като повечето от хотелите са били изготвили собствена програма за Новогодишната нощ, заради което те са имали по-малко клиенти. \r\nЛивия НИНОВА", "date": "2019.01.03", "title": "Янка Рахова, Съюз на туристическия бизнес - Банско: Добра беше заетостта на хотелските бази в курорта по време на коледните и новогодишните празници"}
{"url": "http://www.focus-news.net/news/2019/01/03/2607954/pazardzhik-662-bebeta-sa-rodeni-v-oblastnata-bolnitsa-prez-2018-godina.html", "text": "Общо 662 бебета са родени в Акушеро-гинекологичното отделение на областната болница в Пазарджик през 2018 година. Това съобщи за  Радио „Фокус“ – Пазарджик  д-р Илиян Траянов, завеждащ АГ отделението на болницата. Сред тях има и седем двойки близнаци. Първото бебе, родено за 2019 година, е Рашко от Пещера, чиято майка е само на 15 години. „В конкретния случай 15-годишната майка е физиологически готова да роди дете, но психологически е неподготвена да се грижи за него. Интересното при нея е, че това е второто ѝ дете. Преди година е родила по нормален начин. Моят призив към родилките е на първо място да посещават задължително женската консултация, и на второ място да бъдат отговорни и образовани, за знаят какви са последствията за тях“, уточни д-р Траянов. Той допълни, че пожелава да се раждат здрави бебета от здрави майки. \r\nАлбена ЖИЛЕКОВА", "date": "2019.01.03", "title": "Пазарджик: 662 бебета са родени в областната болница през 2018 година"}
{"url": "http://www.focus-news.net/news/2019/01/03/2607950/pazardzhik-dvizhenieto-vremenno-se-osashtestvyava-v-edna-lenta-po-pat-iii-3704-pazardzhik-boshulya-pri-km-6-poradi-patnotransportno-proizshestvie.html", "text": "Движението временно се осъществява в една лента по път III-3704 Пазарджик – Бошуля при км 6 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“. Шофьорите да се движат с повишено внимание и съобразена скорост.", "date": "2019.01.03", "title": "Пазарджик: Движението временно се осъществява в една лента по път III-3704 Пазарджик – Бошуля при км 6 поради пътнотранспортно произшествие"}
{"url": "http://www.focus-news.net/news/2019/01/03/2607956/nezavisen-makedoniya-krizata-vav-vmro-dpmne-hvarlyat-oko-kam-posta-na-hristiyan-mitskovski.html", "text": "Електронното издание на скопския вестник  „Независен“  публикува статия, в която твърди, че изключени и настоящи членове на ВМРО-ДПМНЕ „са хвърлили око“ на ръководния пост на Християн Мицковски.  \r\nСпоред изданието уволнените и изключени партийни членове няма да признаят толкова лесно поражението и чакат подходящ момент да си възвърнат надмощието. Това може да се случи на президентските избори тази година, когато евентуален провал на опозицията ще подхрани критиките на изключените към ръководството на ВМРО-ДПМНЕ. Така може да се стигне до твърди настоявания за връщането им в редиците на партията.  \r\nРедакцията стига до заключението, че в \"известен смисъл\" точно това е посланието в писмото, изпратено от бившия министър на здравеопазването на Македония в кабинетите на Никола Груевски и Емил Димитриев Никола Тодоров до председателя на партията.  \r\nОсвен Тодоров, който на няколко пъти демонстрира политическите си амбиции, като най-сериозен кандидат за ръководния пост във ВМРО-ДПМНЕ се споменава и бившият външен министър на югозападната ни съседка Никола Попоски. Той не подкрепи договора за името при гласуването в парламента, което бе прието добре от членовете на партията, коментира изданието. Тереза Герова", "date": "2019.01.03", "title": "„Независен“ (Македония): Кризата във ВМРО-ДПМНЕ: Хвърлят око към поста на Християн Мицковски"}
{"url": "http://www.focus-news.net/news/2019/01/03/2607955/kyustendil-opashki-sa-se-obrazuvali-pred-obshtinskata-sluzhba-sotsialno-podpomagane-zaradi-otpuskaneto-na-bezplatni-vinetki.html", "text": "Големи опашки са се образували пред общинската служба „Социално подпомагане” заради отпускането на безплатни винетки, предаде репортер на  Радио „Фокус” – Кюстендил . Десетки хора чакат от рано тази сутрин за да подадат заявление за отпускане на полагащият им се безплатен винетен стикер, който за 2019 година ще бъде в електронен вариант. Две гишета работят за приемане на заявления. Причината за струпването на хора в социалната служба е фактът, че при голяма част от тях старият винетен стикер изтича в края на месец януари. „Заявленията за издаване на новите електронни винетки се подава в Дирекцията. Хората идват само един път при нас, останалата процедура е по електронен път”, каза директорът на Общинска служба „Социално подпомагане” Бойко Шопов. Към момента няма промяна относно изискванията за отпускане на годишната винетка. \r\nВенцеслав ИЛЧЕВ", "date": "2019.01.03", "title": "Кюстендил: Опашки са се образували пред общинската служба „Социално подпомагане” заради отпускането на безплатни винетки"}
{"url": "http://www.focus-news.net/news/2019/01/03/2607957/burgas-v-pomorie-shte-se-provede-litiyno-shestvie-i-ritualno-hvarlyane-na-krasta-na-yordanovden.html", "text": "В града ще се проведе литийно шествие и ритуално хвърляне на кръста на Йордановден. Шествието ще започне от 11.00 часа на 6 януари, съобщиха от пресцентъра на  Община Поморие .  \r\nСпоред християнската религия Богоявление (Йордановден) е посветен на кръщението на Иисус Христос в река Йордан и е един от най-тържествените църковни празници. Смята се още за ден на светлината и просвещението. Отбелязва се от православния канон с празничен водосвет. След ритуалното кръщаване, свещеникът хвърля кръста във водата. Най-смелите мъжете скачат в леденото море, за да спасят светия кръст. Този, който пръв стигне до него и го извади, ще бъде здрав и щастлив през цялата година. Вярва се, че ако кръстът замръзне, годината ще е плодородна, а народът – здрав. За поредна година ритуалът ще се извърши в Поморие и Ахелой.  \r\nВ гр. Поморие от 08.30 часа ще бъде отслужена празнична света Литургия в храм „Преображение Господне”, от 09.00 часа – празнична света Литургия в храм „Свето Рождество Богородично”. В 10.30 часа ще започне литийно шествие от храма до бул. „Яворов“ и ритуално хвърляне на кръста (на морската алея пред ритуалната зала). Празнична литургия ще бъде отслужена и в манастира „Св. Георги“ от 9.00 часа. От 11.00 часа ще се проведе литийно шествие от манастира до ул. „Морска” и ритуално хвърляне на кръста.  \r\nВ град Ахелой от 11.30 часа ще бъде отслужена празнична литургия в храм „Свето Възнесение Господне”, а от 12.00 часа – литийно шествие от храма до плажа и ритуално хвърляне на кръста.", "date": "2019.01.03", "title": "Бургас: В Поморие ще се проведе литийно шествие и ритуално хвърляне на кръста на Йордановден"}
{"url": "http://www.focus-news.net/news/2019/01/03/2607948/dnevnik-harvatiya-nyama-reshenie-za-prodazhbata-na-izraelski-samoleti-na-harvatiya-perspektivite-sa-ravni-na-kragla-nula.html", "text": "Пропусната бе последната възможност за договаряне на продажбата на бойни самолети от Израел на Хърватия. Държавният секретар на САЩ Майк Помпео и израелският премиер Бенямин Нетаняху разговаряха по темата в Бразилия. Въпреки това, според американския портал  Axios , който се позовава на дипломатически източници близки до Израел, не е постигнато споразумение, отбелязва електронното издание на водещия хърватски ежедневник  Dnevnik , като припомня, че крайният срок за сделката изтича в петък, 4 януари. \r\nИзточник, чиито думи привежда изданието, твърди, че „перспективите“ за успешно договаряне на продажбата „са равни на кръгла нула“.  Официалната среща между държавния секретар на САЩ израелския премиер не донесе плодове. Това потвърждава, че работата се движи към безславен край, коментират от редакцията.  \r\nАмериканците поставиха своите добре известни условия. Отговорът на Израел ще бъде даден до края на работната седмица, когато се очаква страната да обяви дали е в състояние да върнат F-16 до първоначалната му версия, в която има единствено оборудване от САЩ.  \r\nХърватското общество търси отговори от министъра на отбраната Дамир Кръстичевич. Изглежда той е паднал по гръб, пише изданието, като същевременно допълва: всички са наясно, че той направи много по въпроса, но в последните дни запази мълчание. Вместо него представители на армията и членовете на съответната работна комисия информират обществото за развитията по темата.  \r\nКритиците на проекта виждат политическата отговорност в Кръстечевич. Те вярват, че обществото не разполага с цялата информация от самото начало. И дори на последните информации за сделката, разпространени в медиите, все още не са получили официален коментар.  Тереза Герова", "date": "2019.01.03", "title": "Dnevnik (Хърватия): Няма решение за продажбата на израелски самолети на Хърватия: „Перспективите са равни на кръгла нула“"}
{"url": "http://www.focus-news.net/news/2019/01/03/2607959/sofiya-v-hram-sv-nedelya-shte-bade-otsluzhen-blagodarstven-moleben-po-povod-141-godini-ot-osvobozhdenieto-na-sofiya-ot-osmansko-vladichestvo.html", "text": "В храм „Св. Неделя“ ще бъде отслужен благодарствен молебен по повод 141 години от Освобождението на София от османско владичество, предаде репортер на  Агенция „Фокус\" . Благодарственият молебен ще бъде отслужен на 4 януари 2019 г. от 10.00 часа с благословението на Негово Светейшество Българският патриарх и Софийски митрополит Неофит. Той ще бъде оглавен от Негово преосвещенство Белоградчишки епископ Поликарп - викарий на Софийския митрополит.  \r\nСлед молебена от катедралата ще тръгне литийно шествие до паметниците на Генерал Гурко, Цар Освободител и Българския опълченец. Всички храмове, покрай които преминава литията, ще огласят Столицата с празничен камбанен звън. Пред трите паметника ще бъде отслужена заупокойна молитва за загиналите за свободата на Отечеството ни в Руско-турската освободителна война.   \r\nНикола ПЕТКОВ", "date": "2019.01.03", "title": "София: В храм „Св. Неделя“ ще бъде отслужен благодарствен молебен по повод 141 години от Освобождението на София от османско владичество"}
{"url": "http://www.focus-news.net/news/2019/01/03/2607961/burgas-vav-vsichki-uchebni-zavedeniya-v-obshtina-pomorie-se-osashtestvyava-normalen-ucheben-protses.html", "text": "Във всички училища и детски градини на територията на община Поморие се осъществява нормален учебен процес. Това се посочва в изискания от кмета Иван Алексиев доклад за старта на учебните занятия, след зимната ваканция на учениците, съобщиха от пресцентъра на  Общината . Сградите на учебните заведения са добре отоплени и към момента няма постъпили сигнали за аварии в отоплителните системи. Всички сгради са подсигурени с гориво. Медицински лица ежедневно следят температурите в класните стаи и детските градини.", "date": "2019.01.03", "title": "Бургас: Във всички учебни заведения в община Поморие се осъществява нормален учебен процес"}
{"url": "http://www.focus-news.net/news/2019/01/03/2607960/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Поемането на председателството на Съвета на ЕС от Румъния, взаимните обвинения, които си размениха министърът на външните работи на Турция Мевлют Чавушоглу и министърът на отбраната на Гърция Панос Каменос, кризата във ВМРО-ДПМНЕ и провалът на сделката за доставка на бойни самолети от Израел на Хърватия са част от основните теми, върху които акцентират водещите печатни издания в балканските страни. \r\n***  Министърът на външните работи на Турция Мевлют Чавушоглу нарече гръцкия министър на отбраната Панос Каменос „разглезено хлапе\", отбелязва електронното издание на водещия атински ежедневник  Kathimerini , като уточнява, че коментарите му са направени по повод изявления за двустранните териториални спорове и нарушенията на въздушното пространство в Егейско море. \r\n„Имаме предупреждение за Гърция. Имате разглезено хлапе, който наричате свой министър на отбраната. Внимавайте с него, за да не се намесват въоръжените ни сили в евентуални инциденти”, цитира Чавушоглу местна турска медия, на която се позовава вестника. Изявлението му е направено в рамките на реч пред жандармеристите и възпитаниците на Академията за брегова охрана.  \r\n„Това е напълно приятелско предупреждение. Нищо не може да се спечели от реториката, която засилва напрежението“, е допълнил Чавушоглу.  \r\nТой също така предупреди Гърция, че неговата страна няма да приеме никакви „осъдителни действия“ в Егейско море. \r\n„Напомняме на всички за решението на нашия парламент, нашата брегова охрана и военноморски ни сили продължават да правят това, което трябва да се направи по отношение на всякакви негативни действия\", е подчертал първият дипломат на Анкара, позовавайки се на декларация от 1995 г. на турския парламент, която разрешава военни действия срещу Гърция, ако Атина вземе решения за териториалния си суверенитет, считани за враждебни от Турция. \r\n***  Електронното издание на скопския вестник  „Независен“  публикува статия, в която твърди, че изключени и настоящи членове на ВМРО-ДПМНЕ „са хвърлили око“ на ръководния пост на Християн Мицковски.  \r\nСпоред изданието уволнените и изключени партийни членове няма да признаят толкова лесно поражението и чакат подходящ момент да си възвърнат надмощието. Това може да се случи на президентските избори тази година, когато евентуален провал на опозицията ще подхрани критиките на изключените към ръководството на ВМРО-ДПМНЕ. Така може да се стигне до твърди настоявания за връщането им в редиците на партията.  \r\nРедакцията стига до заключението, че в \"известен смисъл\" точно това е посланието в писмото, изпратено от бившия министър на здравеопазването на Македония в кабинетите на Никола Груевски и Емил Димитриев Никола Тодоров до председателя на партията.  \r\nОсвен Тодоров, който на няколко пъти демонстрира политическите си амбиции, като най-сериозен кандидат за ръководния пост във ВМРО-ДПМНЕ се споменава и бившият външен министър на югозападната ни съседка Никола Попоски. Той не подкрепи договора за името при гласуването в парламента, което бе прието добре от членовете на партията, коментира изданието. \r\n***  Пропусната бе последната възможност за договаряне на продажбата на бойни самолети от Израел на Хърватия. Държавният секретар на САЩ Майк Помпео и израелският премиер Бенямин Нетаняху разговаряха по темата в Бразилия. Въпреки това, според американския портал  Axios , който се позовава на дипломатически източници близки до Израел, не е постигнато споразумение, отбелязва електронното издание на водещия хърватски ежедневник  Dnevnik , като припомня, че крайният срок за сделката изтича в петък, 4 януари. \r\nИзточник, чиито думи привежда изданието, твърди, че „перспективите“ за успешно договаряне на продажбата „са равни на кръгла нула“.  Официалната среща между държавния секретар на САЩ израелския премиер не донесе плодове. Това потвърждава, че работата се движи към безславен край, коментират от редакцията.  \r\nАмериканците поставиха своите добре известни условия. Отговорът на Израел ще бъде даден до края на работната седмица, когато се очаква страната да обяви дали е в състояние да върнат F-16 до първоначалната му версия, в която има единствено оборудване от САЩ.  \r\nХърватското общество търси отговори от министъра на отбраната Дамир Кръстичевич. Изглежда той е паднал по гръб, пише изданието, като същевременно допълва: всички са наясно, че той направи много по въпроса, но в последните дни запази мълчание. Вместо него представители на армията и членовете на съответната работна комисия информират обществото за развитията по темата.  \r\nКритиците на проекта виждат политическата отговорност в Кръстечевич. Те вярват, че обществото не разполага с цялата информация от самото начало. И дори на последните информации за сделката, разпространени в медиите, все още не са получили официален коментар. \r\n***  С началото на новата година започна и шестмесечното ротационно председателство на Румъния на Съвета на Европейския съюз. Букурещ поема задачата на 12-тата година от членството си в Общността, но са налице множество съмнения дали ще бъде в състояние да изпълни задачите си. Ето защо Косово не може да очаква нищо от румънското председателство на ЕС, пише водещият прищински ежедневник  Koha Ditore . \r\nПодозренията, че Румъния не е готова за председателството на ЕС се появиха преди няколко седмици и то по сигнал на президента Клаус Йоханис. Впоследствие и председателят на Европейската комисия Жан Клод Юнкер постави под съмнение надеждността на Букурещ. Последният заяви, че са налице „някои съмнения\", че Румъния разбира, че за да води ЕС „трябва да сте готови да слушате другите и да оставите интересите си на заден план\". \r\n***", "date": "2019.01.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/03/2607963/pazardzhik-katastrofa-mezhdu-lek-avtomobil-i-mikrobus-e-stanala-na-patya-pazardzhik-boshulya-dvama-dushi-sa-otkarani-v-bolnitsa-za-pregled.html", "text": "Катастрофа между лек автомобил и микробус е станала на пътя Пазарджик – Бошуля в района на км 6. Това съобщи за  Радио „Фокус“ – Пазарджик  говорителят на ОДМВР Мирослав Стоянов. По думите му лекият автомобил „Фолксваген“ е управляван от жена, която е загубила управление над него. „Тя е навлязла в лентата, в която се  е движел микробуса и се е ударила в него. В болницата са закарани за преглед без сериозни наранявания водачът на микробуса и жената, управлявала лекия автомобил“, допълни Стоянов. Той посочи, че на мястото на инцидента има екип на „Пътна полиция“, който регулира трафика. В момента движението се осъществява само в едната пътна лента. \r\nВаня НИКОЛОВА", "date": "2019.01.03", "title": "Пазарджик: Катастрофа между лек автомобил и микробус е станала на пътя Пазарджик – Бошуля, двама души са откарани в болница за преглед"}
{"url": "http://www.focus-news.net/news/2019/01/03/2607962/stara-zagora-v-zala-p-r-slaveykov-shte-se-provede-publichno-obsazhdane-na-proekta-za-byudzhet-na-obshtinata-za-2019-g.html", "text": "В зала „П. Р. Славейков“ ще се проведе публично обсъждане на проекта за бюджет на Общината за 2019 г. Това съобщиха от пресцентъра на  Община Стара Загора . Обсъждането ще се състои на 04 януари 2019 г. от 17.30 часа. \r\nМатериали за проекта на бюджета на Община Стара Загора за 2019 година са публикувани на интернет страницата на Общината    \r\nСтановища и предложения по проекта за Бюджет 2019 година могат да се представят в деловодството на Общината и на електронния адрес: mayor@starazagora.bg, и s.deneva@starazagora.bg до 04 януари 2019 година. \r\nЗа допълнителна информация, справки и въпроси - тел. (042) 600 906, (042) 614 634.", "date": "2019.01.03", "title": "Стара Загора: В зала „П. Р. Славейков“ ще се проведе публично обсъждане на проекта за бюджет на Общината за 2019 г."}
{"url": "http://www.focus-news.net/news/2019/01/03/2607965/veliko-tarnovo-171-godini-ot-rozhdenieto-na-hristo-botev-shte-badat-otbelyazani-v-gorna-oryahovitsa-na-6-yanuari.html", "text": "171 години от рождението на Христо Ботев ще бъдат отбелязани в Горна Оряховица. Церемонията ще се проведе на 6 януари. Това съобщиха за  Радио „Фокус“ – Велико Търново  от Общината. Ритуалът ще започне в 11.00 часа и ще е пред паметника в парк „Христо Ботев”. В знак на почит и преклонение пред живота и делото на гениалния поет, публицист и борец за национална свобода ще бъдат поднесени венци и цветя от ръководството на Общината, политически партии, неправителствени организации и граждани. \r\n171 години от рождението на Христо Ботев ще отбележат с рецитал в НЧ „Градина – Върбица – 1894”, който ще започне от 10.00 часа. \r\nЛуиза ТРАНЧЕВА", "date": "2019.01.03", "title": "Велико Търново: 171 години от рождението на Христо Ботев ще бъдат отбелязани в Горна Оряховица на 6 януари"}
{"url": "http://www.focus-news.net/news/2019/01/03/2607966/pernik-narodniyat-predstavitel-ot-gerb-d-r-aleksandar-aleksandrov-organizira-priemen-den-za-grazhdani-na-7-yanuari.html", "text": "Народният представител от ГЕРБ-Перник д-р Александър Александров организира приемен ден за жители на Перник и населените места в общината. Това съобщиха от пресцентъра на  ПП ГЕРБ . Срещата с граждани ще се проведе на 7 януари 2019 г. от 10.00 часа в централния офис на ГЕРБ в град Перник на ул. „Търговска“ 30. Записвания и информация – на място в офиса на партията или на телефон \r\n0884 800 530.", "date": "2019.01.03", "title": "Перник: Народният представител от ГЕРБ д-р Александър Александров организира приемен ден за граждани на 7 януари"}
{"url": "http://www.focus-news.net/news/2019/01/03/2607964/kyustendil-305-akta-za-razhdane-sa-sastaveni-ot-obshtina-dupnitsa-prez-2018-godina.html", "text": "305 акта за раждане са съставени от Община Дупница през 2018 година. Това съобщи за  Радио „Фокус” – Кюстендил  Христо Апостолов, пресаташе на Община Дупница. Общият брой на новите жители на община Дупница е 305, като 97 от тях са родени в чужбина. За град Дупница бебетата са 239, а останалите са от селата в общината. Най-много са родените във Великобритания и САЩ, а едва на трета позиция са в Италия. „Деца са се родили и в Германия, Франция, Испания, Чехия, Холандия, Канада, Израел. На всички тях са пресъставени актове за раждане в Дупница”, каза Христо Апостолов. 399 са ражданията в двете болници на Дупница през 2018 година като 237 от тях са родени в частната и 162 в общинската болница. Най-предпочитаните имена за миналата година са Александра и Василена за момичетата и Александър и Антонио за момчета. \r\nВенцеслав ИЛЧЕВ", "date": "2019.01.03", "title": "Кюстендил: 305 акта за раждане са съставени от Община Дупница през 2018 година"}
{"url": "http://www.focus-news.net/news/2019/01/03/2607969/bobi-lazarov-sayuz-na-slepite-pridvizhvaneto-v-prostranstvoto-e-nay-golemiyat-problem-na-horata-sas-zritelni-problemi.html", "text": "Придвижването в пространството е най-големият проблем на хората със зрителни проблеми. Това каза за  Радио „Фокус“ - Пирин  председателят на Съюза на слепите Боби Лазаров. „Тук включваме както градската среда, така и непозната. Това е основният проблем. Имаме нужда от доброволци, които да помагат на слепите - да ги заведат до магазина, до парка, до културна институция и ли да ги придружат до различни форуми в страната, на които ние участваме“, каза още Лазаров. По думите му програмите за личен и социален асистент са ограничени. „Има една специфика при срещата с незрящите, но ние разполагаме с различни брошури. Можем да обучим човек как може да помогне на незрящ“, каза още Лазаров. \r\nПо думите му 670 души са картотекирани в Съюза на слепите в Благоевградска и Кюстендилска области. „Имаме териториални структури в шест града - Петрич, Гоце Делчев, Разлог, Благоевград, Дупница и Кюстендил. Всеки, който има ТЕЛК-ово решение и е освидетелстван по зрение от 71 до 100%, може да дойде при нас и да стане член“, каза още Лазаров. По думите му организацията е на близо 100 години, а клубовете във всички градове работят активно. „Призовавам такива хора да не се притесняват, че идвайки при нас ще имат някакъв проблем, а напротив - ще имат само полза. Доста сме активни и ги приканвам да ни посетят. Ние им предлагаме доста разнообразни дейности, като се съобразяваме с тяхното желание. Изрично подчертавам, че организацията ни е доброволна и всеки е добре дошъл при нас“, каза още Лазаров. \r\nЛора КАЛЧЕВА", "date": "2019.01.03", "title": "Боби Лазаров, Съюз на слепите: Придвижването в пространството е най-големият проблем на хората със зрителни проблеми"}
{"url": "http://www.focus-news.net/news/2019/01/03/2607968/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В първото за годината издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще говорим за предстоящата интензивна година, в която ще приключат важни проекти и ще бъдат реализирани нови, които ще променят града. Кои ще бъдат акцентите в работата ще разберем от кмета на Община Добрич Йордан Йорданов.  \r\nОбщината е най-големият работодател на територията на града. За картината на пазара на труда и партньорството с Общината ще говори Герман Германов, секретар на Търговско-промишлената палата в Добрич и председател на Постоянната комисия към Общинския съвет.  \r\nОбластният информационен център в Добрич продължава успешно своята дейност благодарение на проект на Общината, която е най-големият бенефициент по различни оперативни програми в областта. Геновева Друмева представя подробна информация за дейностите.  \r\nДимитър Стефанов, експерт „Връзки с обществеността“ в Народно читалище „Йордан Йовков – 1870 г.“ ще представи новия Център по минералогия и спелеология, който обединява постоянна експозиция с много богат фонд и школа, където децата и младите хора изучават природата.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.01.03", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/01/03/2607967/dha-nov-lov-na-gyulenisti-v-turtsiya-tozi-pat-v-darzhavni-i-chastni-stopanski-organizatsii-v-ankara.html", "text": "Главната републиканска прокуратура в Анкара е издала нови заповеди за арест на заподозрени членове на т.нар. „Терористична организация на гюленистите/Паралелна държавна структура (ФЕТО/ПДС)”, предаде информационната агенция ДХА. Този път „гюленистите” са граждански лица и са служители в различни държавни и частни стопански организации.  Най-новите „дешифрирани” като привърженици на ФЕТО/ПДС в турската столица са общо 16 души, посочва още ДХА.  Георги Димов", "date": "2019.01.03", "title": "ДХА: Нов лов на „гюленисти” в Турция – този път в държавни и частни стопански организации в Анкара"}
{"url": "http://www.focus-news.net/news/2019/01/03/2607970/a1-on-makedoniya-aleksandar-vuchich-i-vladimir-putin-sa-nay-populyarnite-polititsi-v-sarbiya-pokazva-prouchvane.html", "text": "Държавният глава на Сърбия Александър Вучич е най-популярният политик в западната ни съседка за 2018 г. Това показва проучване новогодишното изследване на белградския вестник „Политика“ и агенция „Фактор плюс\", предава македонската електронна медия  A1 On . \r\nВ скалата от 1 до 5 президентът на Сърбия получи оценка 4.2, много повече от който и да било друг сръбски политик. \r\nСръбската прогресивна партия (СНС) все още е водеща, защото 53,8% от респондентите признават, ще гласуват за нея, ако бъдат организирани извънредни избори. \r\nСпоред проучването стандарта на живот и безработицата (81%), корупцията и престъпността (78%) са най-значимите проблеми, пред които е изправена Сърбия в настоящия момент. За  55% от анкетираните е Косово, следвано от интеграцията в ЕС (33%), състоянието в здравеопазването и раждаемостта (по 25% и за двете).  \r\nСпоред 56% от сърбите най-доброто решение на косовския въпрос и замразяването на конфликта. \r\nРуският президент Владимир Путин е световният лидер, в който гражданите на Сърбия имат най-голямо доверие, става ясно още от резултатите от анкетата. След Путин, който получава 57% от гласовете, се нарежда китайският президент Си Цзинпин с 36%, германският канцлер Ангела Меркел с 30% и държавният глава на САЩ Доналд Тръмп с 23% от гласовете. \r\nНа въпроса в коя посока трябва да се развива Сърбия, 36% от участниците в проучването заявяват, че тя трябва да си сътрудничат както със Запада, така и с Изтока, 30% - че трябва да продължи пътя си към ЕС, 21% - да се обърне към Русия, докато 10% са за политика на неутралитет и разчитане на собствените си сили. \r\nПроучването е проведено от 17 до 26 декември сред 1250 респонденти. Тереза Герова", "date": "2019.01.03", "title": "A1 On (Македония): Александър Вучич и Владимир Путин са най-популярните политици в Сърбия, показва проучване"}
{"url": "http://www.focus-news.net/news/2019/01/03/2607971/sport-velikobritaniya-pobedi-sasht-na-hopman-kap.html", "text": "Серина Уилямс постигна трета поредна победа при участието си на неофициалното първенство за смесени отбори \"Хопман къп\" и се наложи с 6:1, 7:6 над британката Кейти Бултър. \r\nПреди това при мъжете Камерън Нори даде аванс на Великобритания, след като победи Франсис Тиафо със 7:6 (4), 6:0 за 70 минути \r\nНа двойки обаче британците Бултър и Нори спечелиха срещу Уилямс и Тиафо с 3:4 (2), 4:3(4), 4:1 и така Великобритания се изкачи на втора позиция в групата с актив от 2 победи и 1 загуба. \r\nВенцислав ДРАГОМАНОВ", "date": "2019.01.03", "title": "Спорт: Великобритания победи САЩ на „Хопман Къп“"}
{"url": "http://www.focus-news.net/news/2019/01/03/2607972/sofiya-dimitrova-dg-zvezditsa-zornitsa-burgas-prez-vcherashniya-parvi-raboten-den-imahme-52-detsa-koeto-e-edna-chetvart-ot-broya-koyto-se-poseshtava-prez-silniya-mesets-dekemvri.html", "text": "През вчерашния първи работен ден имахме 52 деца, което е една четвърт от броя, който се посещава през силния месец декември. Това каза за  Радио „Фокус“ - Бургас  София Димитрова, директор на Детска градина „Звездица – Зорница“ в Бургас. По думите ѝ днес броят е нараснал, но въпреки това има около 50% отсъстващи деца. „Не мога да кажа дали от понеделник ще се завърнат всичките 250 деца, но наистина има тенденция през зимните месеци да има отсъствие на децата и той най-вече по здравословни причини“, каза още Димитрова. Според нея при подготвителните групи, които са посещавани от 5 - 6-годишните деца, отсъствието може да бъде само по здравословни причини. Други период през който намаляват децата са по време на ваканции. „Надявам се от понеделник децата да се върнат. От вчера до днес са се увеличили почти двойно“, заяви Димитрова. По думите ѝ отсъствието по здравословни причини и ваканции е тенденция всяка година. По въпрос с грипните ваканции Димитрова коментира, че подготвени, тъй като никога не ги отминава. „Ще предприемем необходимите мерки, за да ограничим заболяването, но ще си работим с децата, които са здрави и ще посещават детската градина“, допълни тя. \r\nДеница ДИМИТРОВА", "date": "2019.01.03", "title": "София Димитрова, ДГ „Звездица-Зорница“ - Бургас: През вчерашния първи работен ден имахме 52 деца, което е една четвърт от броя, който се посещава през силния месец декември"}
{"url": "http://www.focus-news.net/news/2019/01/03/2607973/dzhumhuriet-erdogan-posreshta-prezidenta-na-irak-a-voennoto-vedomstvo-opovestyava-provedena-bombardirovka-na-turskite-vvs-v-negovata-strana.html", "text": "Президентът Реджеп Тайип Ердоган посрещна с почести в двореца „Бештепе” своя иракски колега Берхем Салих и точно в този момент Министерството на националната отбрана (МНО) оповести в социалните медии проведена вчера операция от турските ВВС в Северен Ирак, пише вестник „Джумхуриет”. В съобщението на МНО се посочва, че на 2 януари турската авиация е бомбардирала използвани от бойци на Кюрдската работническа партия (ПКК) бойни позиции, убежища и складове за оръжие в Северен Ирак. Конкретно се упоменават районите на Зап, Метина, Авашин-Басян и Гара, пише още „Джумхуриет”.  Георги Димов", "date": "2019.01.03", "title": "„Джумхуриет”: Ердоган посреща президента на Ирак, а военното ведомство оповестява проведена бомбардировка на турските ВВС в неговата страна"}
{"url": "http://www.focus-news.net/news/2019/01/03/2607976/ministar-predsedatelyat-boyko-borisov-shte-se-sreshtne-s-predstaviteli-na-natsionalnoto-sdruzhenie-na-obshtinite-v-republika-balgariya-na-4-yanuari.html", "text": "Министър-председателят Бойко Борисов ще се срещне с представители на Националното сдружение на общините в Република България на 4 януари 2019 г. Това съобщиха от  Правителствената информационна служба . На срещата ще бъде обсъден механизъм за освобождаване от винентна такса на определени участъци от пътната мрежа.", "date": "2019.01.03", "title": "Министър-председателят Бойко Борисов ще се срещне с представители на Националното сдружение на общините в Република България на 4 януари"}
{"url": "http://www.focus-news.net/news/2019/01/03/2607958/dha-prodalzhava-sasredotochavaneto-na-turskata-armiya-po-granitsata-sas-siriya-tozi-pat-kam-provintsiite-mardin-i-sharnak.html", "text": "Тежка военна техника се предислоцира по протежение на турско-сирийската граница от провинциите Шанлъурфа и Хатай  към провинциите Мардин и Шърнак (тя е на триъгълната граница със Сирия и Ирак – бел. на „Фокус”), предаде информационната агенция ДХА. В ранните сутрешни часове военен конвой от бронирани бойни машини и тежки пътни машини напусна района на Командването на 20-та бронетанкова бригада. Конвоят от 20 военни машини се ескортира от полиция и замина към позициите на частите по границата със Сирия в Мардин и Шърнак. \r\nСъщевременно военен конвой, тръгнал от провинция Хатай, премина по магистралата Газиантеп-Шанлъурфа и също се насочи към провинция Мардин. По време на преминаването му през магистралата, движението на гражданските превозни средства  беше прекъсвано на етапи, посочва още ДХА. .  Георги Димов", "date": "2019.01.03", "title": "ДХА: Продължава съсредоточаването на турската армия по границата със Сирия – този път към провинциите Мардин и Шърнак"}
{"url": "http://www.focus-news.net/news/2019/01/03/2607975/blagoevgrad-ekipite-na-obshtinskata-firma-za-snegopochistvane-sa-v-gotovnost-za-reaktsiya-pri-snegovalezhi.html", "text": "Екипите на общинската фирма „Биострой“ – Благоевград са в пълна готовност за реакция при снеговалежи. Това каза за  Радио „Фокус“ - Пирин  Васил Бачев, управител на общинската фирма. По думите му Община Благоевград е създала необходимата организация за навременна реакция при евентуални по-обилни валежи от сняг, за каквито предупреждават от Националния институт по метеорология и хидрология. „В готовност са машите за почистване на сняг и имаме достатъчно количество сол и луга“, посочи Васил Бачев. Той допълни, че няма място за притеснение. Васил Бачев каза още, че в ранните часове на деня е имало слаби валежи от сняг, но екип на фирмата веднага е реагирал като улиците са били почистени и опесъчени, за да не се стигне до заледявания. Той подчерта, че към момента пътните настилки в града са мокри и посипани със сол. \r\nДенис НИКИФОРОВ", "date": "2019.01.03", "title": "Благоевград: Екипите на общинската фирма за снегопочистване са в готовност за реакция при снеговалежи"}
{"url": "http://www.focus-news.net/news/2019/01/03/2607974/api-vremenno-dvizhenieto-se-izvarshva-samo-v-izprevarvashtata-lenta-po-avtomagistrala-trakiya-pri-km-6-v-posoka-sofiya-poradi-patnotransportno-proizshestvie.html", "text": "Временно движението се извършва само в изпреварващата лента по автомагистрала „Тракия“ при км 6 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.01.03", "title": "АПИ: Временно движението се извършва само в изпреварващата лента по автомагистрала „Тракия“ при км 6 в посока София поради пътнотранспортно произшествие"}
{"url": "http://www.focus-news.net/news/2019/01/03/2607980/pernik-shest-avtomobila-sa-izgoreli-v-kv-iztok.html", "text": "Шест автомобила са изгорели тази нощ в пернишкия кв. „Изток“. Това съобщиха от  ОДМВР – Перник .  Сигнал за инцидента е подаден около 02.55 часа на тел. 112. Колите марки „Ауди Q5“, „БМВ Х5“, „Пежо 307“, Сеат „Леон“ и „Шкода Октавия“ били паркирани пред жилищен блок. По първоначални данни огънят е тръгнал от два автомобила – „Ауди Q5“, собственост на 25-годишна девойка и „БМВ Х5“, собственост на 51-годишен мъж и се прехвърлил на останалите, паркирани в близост на първоначално горящите. Всички са унищожени напълно. Частично обгорял е „Опел Зафира“. Извършен е оглед на местопроизшествието от служители на ОДМВР – Перник и колегите им от Второ РУ. \r\nЗапочнато е досъдебно производство и действията по разследването продължават.", "date": "2019.01.03", "title": "Перник: Шест автомобила са изгорели в кв. „Изток“"}
{"url": "http://www.focus-news.net/news/2019/01/03/2607978/plovdiv-s-proekta-yanuari-mesets-na-radichkov-v-grada-shte-badat-otbelyazani-90-godini-ot-rozhdenieto-na-yordan-radichkov.html", "text": "С проекта „Януари. Месец на Радичков“ в града ще бъдат отбелязани 90 години от рождението на Йордан Радичков. Това съобщиха за  Радио „Фокус“ - Пловдив  от Фондация „Пловдив 2019“. Инициативата започва с фотоизложбата „Неосветените дворове“, която ще бъде открита на 13 януари от 16.00 часа в „Мексиканско изкуство“ на Градската художествена галерия. Тя е и един от акцентите в откриващия уикенд на Пловдив – Европейска столица на културата 2019. Експозицията разказва за вълнуващото приключение на автора из далечния Сибир през 1964 година, когато се ражда и едноименният пътепис. В същият ден от 14.00 часа с вход свободен в клуб „Фарго\" ще се прожектира и единственият документален филм за Йордан Радичков – „Черказки хроники“ на режисьора Димитър Петков. \r\nНепознатите фотографии от пътешествието на Радичков до една от най-суровите области на Земята са представяни пред публика само веднъж в София. Като част от официалната програма на Пловдив – Европейска столица на културата изложбата ще бъде презентирана в разширен вид с допълнителни кадри и информация на английски език за всички посетители и гости на града. Черно-белите снимки разказват за срещите на автора с еленовъди, якути, сребърната лисица, снежната пустош и тайгата. Благодарение на усърдието на фотографа Александър Сертев снимките са възстановени от тежко увредени ленти, а сега намират път и към по-широката аудитория. \r\nОткриването на изложбата ще бъде придружено с представяне на самостоятелната книга „Сибирски тетрадки“ на Йордан Радичков. Тя съдържа записките на автора от пътуването му до Сибир и е единственият запазен документ за творческия му процес. Това е и първото издание на бележките в най-пълния им вид. „Сибирски тетрадки“ е един вълнуващ и нередактиран текст, който в синтезиран вариант чертае книгата „Неосветените дворове“ и представя живите и неподправени впечатления на Радичков от комплексния и суров живот из сибирските земи. Проф. Инна Пелева ще сподели повече за неговите качества с гостите на откриването на 13 януари. \r\nВ качеството си на специалист и съставител на вече девет тома от поредицата ‚Събрани съчинения“ проф. Пелева ще води и разширен разговор за творчеството на Радичков с фокус „Неосветените дворове“. Той ще се състои на 19 януари от 14.00 часа. \r\nНесравним виртуоз на късия разказ и играта с въображението, доказан драматург и сценарист, Йордан Радичков  продължава да се радва на голям читателски интерес, а богатото му творчество е преведено на над 40 езика и издадено в над 50 страни по света. \r\n„Неосветените дворове“ е първият пътепис на Йордан Радичков. Книгата разказва за пътуванията му из сибирските земи през 1967 година, когато писателят прекарва повече от четири месеца в изследване на различни кътчета – от най-развитите индустриално региони, до безлюдни места, за да се стигне до срещата му със сибирски шаман.", "date": "2019.01.03", "title": "Пловдив: С проекта „Януари. Месец на Радичков“ в града ще бъдат отбелязани 90 години от рождението на Йордан Радичков"}
{"url": "http://www.focus-news.net/news/2019/01/03/2607979/sport-grigor-dimitrov-zagubi-parviya-set-sreshtu-key-nishikori.html", "text": "Григор Димитров загуби първия сет срещу Кей Нишикори от четвъртфиналния двубой на турнира в Бризбейн. При 5:5 гейма началният удар на българина престана да бъде ефективен и Нишикори направи пробив в подаването на Димитров, след което затвори сета на свой сервис – 7:5. \r\nДо момента японецът има предимство в мачовете помежду им с 4 победи и само една загуба. Тя обаче е точно на този турнир в Австралия през 2017 година, когато Димитров спечели финала. \r\nСега българинът има да защитава 90 точки за световната ранглиста, тъй като играна полуфинал през миналия сезон. Това означава, че ако не успее да победи Нишикори, ще напусне „Топ 20“ на световната ранглиста за пръв път от 26 септември 2016 година насам.  \r\nВенцислав ДРАГОМАНОВ", "date": "2019.01.03", "title": "Спорт: Григор Димитров загуби първия сет срещу Кей Нишикори"}
{"url": "http://www.focus-news.net/news/2019/01/03/2607983/blagoevgrad-prohodimi-pri-zimni-usloviya-sa-patishtata-v-obshtina-petrich-izvarsheni-sa-obrabotki-sreshtu-zaledyavane.html", "text": "Проходими при зимни условия са пътищата в община Петрич, извършени са обработки срещу заледяване. Това съобщиха от пресцентъра на  Общината .  В селата от район Подгорие и Огражден снежната покривка е между 15 и 20 см. В град Петрич няма натрупана снежна покривка до момента. Опесъчаване и обработка срещу заледяване са извършвани още през нощта на основните пътни артерии в Подгорието и Огражден. Процесът продължава и през деня.  \r\nФирмите, които спечелиха поръчката за зимното поддържане са - „Растер юг” ООД за град Петрич и района на Огражден, „Живел Енерджи” ООД за Подгорски и Марикостински райони. Обществената поръчка за зимно поддържане бе обявена за двугодишен експлоатационен период - 2018/2019 г. и 2019/2020 г. с прогнозна обща стойност 342 000 лв. без ДДС. По три обособени позиции кандидатстваха фирмите. Първата обособена позиция е за зимното поддържане на улиците в град Петрич. Става въпрос за 95 км улична мрежа. Втората обособена позиция обхваща пътната мрежа в Подгорски и Марикостински райони, която е приблизително 97.1 км. Третата позиция на обявената обществена поръчка е за Ограждански район, където се обхваща 91 км пътна мрежа.", "date": "2019.01.03", "title": "Благоевград: Проходими при зимни условия са пътищата в община Петрич, извършени са обработки срещу заледяване"}
{"url": "http://www.focus-news.net/news/2019/01/03/2607985/plovdiv-s-retrospektivna-izlozhba-na-kolyo-karamfilov-gradskata-hudozhestvena-galeriya-zapochva-svoyata-programa-za-plovdiv-evropeyska-stolitsa-na-kulturata-2019.html", "text": "С ретроспективна изложба на един от най-обичаните пловдивски творци Кольо Карамфилов (1963 – 2014) Градската художествена галерия започва своята изложбена програма по време на Пловдив – Европейска столица на културата 2019. Това съобщиха за  Радио „Фокус“ - Пловдив  от Галерията. Откриването ще бъде на 7 януари от 18.00 часа. До края на месец януари на двата етажа в Залите за временни експозиции на ул. „Княз Александър I“ №15 ще бъдат представени произведения от различни периоди в артистичния живот на Кольо Карамфилов, предоставени за изложбата от галеристи, частни колекционери, приятели. Ще се покажат филми за и с него в опит да се изгради обозрима картина на разноликото му творчество. Карамфилов работи в почти всички жанрове на визуалното изкуство – графика, живопис, скулптура, пърформанс, инсталации, фотография, изявява се също като режисьор и сценарист. \r\nНа 28 януари от 17.00 часа в ГХГ Пловдив ще бъде представен двуезичен каталог, специално подготвен на изложбата. \r\nСпоред изкуствоведа проф. Галина Лардева Кольо Карамфилов е средоточие на различни, понякога провокативни гледни точки, творчески концепции и нагласи. Той е един от малкото български автори с ярко изразен регионален и същевременно национален облик и значимост. Специфичното му място в художествените процеси от последните десетилетия у нас се определя от пресичането между съзнателно избраната автостилизация на артиста като „художник на собствения си живот“ и разполагането на творчеството като територия, която единствена е в състояние както да изрази, така и да запази индивидуалната чувствителност на твореца.“ \r\nПроектът се осъществява от Фондация „Култура и съвременност“ в партньорство с галерия U.P.A.R.K. и е част от официалната програма на Европейска столица на културата – Пловдив 2019.", "date": "2019.01.03", "title": "Пловдив: С ретроспективна изложба на Кольо Карамфилов Градската художествена галерия започва своята програма за Пловдив – Европейска столица на културата 2019"}
{"url": "http://www.focus-news.net/news/2019/01/03/2607977/afp-italiya-ne-razpolaga-s-informatsiya-za-molba-za-ubezhishte-na-severnokoreyski-diplomat.html", "text": "Италия няма информация за каквато и да е молба за убежище от високопоставен дипломат от Северна Корея, който се е укрил в страната след изтичане на мандата му, предава  AFP ,  като се позовава на източник, близък до външното министерство в Рим. \r\n„Нямаме информация\" за подобно искане, увери източникът на агенцията, добавяйки, че МВнР просто е получило искане за „смяна\" на дипломата, идентифициран от Сеул като Йо Сун-джил.  \r\nРазузнавателната агенция на Южна Корея информира депутатите за съдбата на дипломата, след като вестник съобщи, че той е потърсил убежище за себе си и семейството си в западна страна, която не бе уточнена.  Тереза Герова", "date": "2019.01.03", "title": "AFP: Италия не разполага с информация за молба за убежище на севернокорейски дипломат"}
{"url": "http://www.focus-news.net/news/2019/01/03/2607982/plovdiv-s-praznichna-sveta-liturgiya-v-tsarkvite-sveti-nikolay-i-sveta-bogoroditsa-shte-zapochne-otbelyazvaneto-na-bogoyavlenie-v-karlovo.html", "text": "С празнична света Литургия в църквите „Свети Николай” и „Света Богородица” ще започне отбелязването на Богоявление в Карлово. Това съобщиха за  Радио „Фокус“ - Пловдив  от Общината. В 09.15 часа на 6 януари ще тръгне шествие от пл. „Васил Левски“ до Желязков мост, а от 09.30 часа на Желязков мост ще бъде извършен Великият Богоявленски водосвет и ритуала по хвърлянето на кръста. \r\nПреди това ще бъдат осветени бойното знаме на 61-ва Стрямска механизирана бригада и знамената на военно-патриотични организации.", "date": "2019.01.03", "title": "Пловдив: С празнична света Литургия в църквите „Свети Николай” и „Света Богородица” ще започне отбелязването на Богоявление в Карлово"}
{"url": "http://www.focus-news.net/news/2019/01/03/2607984/sofiya-nyama-danni-za-seriozno-postradali-pri-katastrofata-na-6-km-na-avtomagistrala-trakiya.html", "text": "Няма информация за сериозно пострадали при катастрофата на 6 км на автомагистрала „Тракия“. Това съобщиха от пресцентъра на СДВР. Сигналът за катастрофирал автомобил е получен към 11.20 часа. Няма информация шофьорът да е сериозно пострадал. Автомобилът е преместен и няма затруднение в движението. Предстои да се установи причината за инцидента.  \r\nТеодора ПАТРОНОВА", "date": "2019.01.03", "title": "София: Няма данни за сериозно пострадали при катастрофата на 6 км на автомагистрала „Тракия“"}
{"url": "http://www.focus-news.net/news/2019/01/03/2607987/pazardzhik-sedem-bebeta-sa-se-rodili-v-bolnitsata-v-panagyurishte-po-vreme-na-koledno-novogodishnite-praznitsi.html", "text": "Седем бебета са се родили в Родилното отделение на болницата в Панагюрище по време на коледно-новогодишните празници, съобщи за  Радио „Фокус“ – Пазарджик  Марина Тричкова от отдел „Връзки с обществеността“ в панагюрската болница. Общо 197 бебета са родени през изминалата година в лечебното заведение, като за 2017 година техният брой е бил 196. „Момичета са и първото, и последното дечица, родени в болницата в Панагюрище. На 31 декември майка за пръв път стана 27-годишната Наталия Величкова. Нейната рожба тежи 3260 гр и е висока 50 см. Евгения, която проплака на 2 януари, също е първо детенце в семейството на Василка Лозанова. Бебето тежи 4515 гр и е високо 56 см“, уточни Тричкова. Тя допълни, че за специалистите в болницата важи поверие, че раждането на първото бебе определя каква ще е годината, а момичето е символ на плодородие и берекет. \r\nАлбена ЖИЛЕКОВА", "date": "2019.01.03", "title": "Пазарджик: Седем бебета са се родили в болницата в Панагюрище по време на коледно-новогодишните празници"}
{"url": "http://www.focus-news.net/news/2019/01/03/2607990/sliven-shte-se-izvarshvat-planirani-strelbi-na-poligon-batmish-prez-yanuari.html", "text": "От днес започват стрелбите на „Батмиш” за месец януари 2019 г. Това съобщиха от пресцентъра на  община Сливен . Планираните стрелби се провеждат от 08.00 до 15.00 часа на следните дати: 8, 9, 10, 15, 16, 17, 18, 24, 30 и 31. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми, че трябва да предприемат и адекватни мерки за защита на животните си.", "date": "2019.01.03", "title": "Сливен: Ще се извършват планирани стрелби на полигон „Батмиш“ през януари"}
{"url": "http://www.focus-news.net/news/2019/01/03/2607991/shumen-survakarcheta-ot-dg-proletna-daga-posetiha-sgradata-na-obshtinata-i-narichaha-za-zdrava-vesela-i-mirna-godina.html", "text": "Сурвакарчета наричаха за здрава, весела и мирна година в Община Шумен, предаде репортер на  Радио „Фокус“ - Шумен . Кметът Любомир Христов, неговият екип и председателят на Общинския съвет проф. Борислав Беджев посрещнаха 17 деца от ДГ „Пролетна дъга“ във фоайето на втори етаж в сградата на Общината. Малките сурвакари, облечени в народни носии, донесоха топла пита, грозде и червена ябълка. Децата представиха програма от сурвакарски песни, хора и наричания. Последва традиционното сурвакане, което започна от кмета. На Любомир Христов сурвакарчетата пожелаха: “Да е Светлина в душата ти! Да е Слънце по пътя ти! Да е вдигнато челото ти! Да тежи думата ти! Да е Мъдрост в избора ти! Да е здрав деня ти и пребъдат успехите ти! Да бъде! Сурва, весела година, до година до амина!“. Наричания за здрава и весела година получиха и заместник- кметовете и председателят на Общинския съвет. Децата благословиха „колко пясък и звезди, зърно толкоз да плоди! Колкото сняг затрупва комините, толкова деца в градините! Нека всички земни дари да се трупат на камари! Всеки работа да има! Колкото звезди над тази планета, толкова пари да има в бюджета. За учениците – шестици, за учителите – парици. Да са здрави в общината, мир да има на Земята!“. Кметът Любомир Христов благодари на децата, пожела им здраве, да имат весели игри и безгрижни дни. Той дари децата с торбички с лакомства и подаръци. ДГ “Пролетна дъга” е партньор на Община Шумен по проект “Взаимодействието с общността – фактор за по-добро бъдеще и успешна интеграция”, на Програма „Здраве и образование за всички” в рамките на  Българо-швейцарската програма за сътрудничество. Отрупаните с дарове дрянови сурвакници са изработени от деца и родители в т.н. “уикенд училища” по проекта. \r\nИвелина ИВАНОВА", "date": "2019.01.03", "title": "Шумен: Сурвакарчета от ДГ „Пролетна дъга“ посетиха сградата на Общината и наричаха за здрава, весела и мирна година"}
{"url": "http://www.focus-news.net/news/2019/01/03/2607992/sofiya-otkradnati-sa-devet-kartini-na-vladimir-dimitrov-maystora-ot-apartament-v-grada.html", "text": "Откраднати са девет картини на Владимир Димитров – Майстора от апартамент в София. Това съобщиха за  Агенция \"Фокус\"  от  пресцентъра на СДВР . Все още не е уточнена стойността на картините. Образувано е досъдебно производство. Службите на реда работят по установяване на извършителя. \r\nТеодора ПАТРОНОВА", "date": "2019.01.03", "title": "София: Откраднати са девет картини на Владимир Димитров – Майстора от апартамент в града"}
{"url": "http://www.focus-news.net/news/2019/01/03/2607988/dots-darina-naydenova-dietolog-mnogokratnoto-pretoplyane-na-hranata-vodi-do-obrazuvaneto-na-opasni-veshtestva-v-neya.html", "text": "Многократното претопляне на храната води до образуването на опасни вещества в нея. Това каза в интервю за  Радио „Фокус“ – Варна  диетологът доцент Дарина Найденова. Според нея българите са склонни да приготвят огромни количества храна по празниците, които в последствие биват претопляни прекалено дълго време. „Може да се каже, че дни след това се дояжда това, което е сготвено за Нова година или за Коледа. Въпреки че времето навън е студено и голяма част от българите даже не прибират храната в хладилника, а я оставят на балкона, има проблем с тази храна. Ниската температура ще ѝ попречи да се развали, но при консумация обикновено затопляме тази храна. А пък многократното загряване, води до едни неблагоприятни последици по отношение на състава на храната и нейните полезни качества“, обясни доц. Дарина Найденова. „Повторното загряване на храната след нейното първоначално приготвяне, премахва витамините и ги заменя с така наречените канцерогенни вещества\", каза още тя. „Това многократно загряване, изстудяване, загряване, изстудяване може  би е най-пагубното по отношение на съдържанието на витамини и други съставки в храната. В тези студени дни може малко по-дълго да се съхранява храната, но това означава, да си затопляме само това, което ще изядем на едно хранене, а другата да си остава студена навън или в хладилника“, каза доц. Дарина Найденова. „Здравословният начин на живот се гради на подобни навици, които ни позволяват разнообразна диета, с множество витамини и полезни вещества\", каза още тя. \r\nБояна АТАНАСОВА", "date": "2019.01.03", "title": "Доц. Дарина Найденова, диетолог: Многократното претопляне на храната води до образуването на опасни вещества в нея"}
{"url": "http://www.focus-news.net/news/2019/01/03/2607994/blagoevgrad-v-grada-shte-se-provede-publichno-obsazhdane-na-proekta-za-byudzhet-i-investitsionna-programa-na-obshtinata-za-2019-godina.html", "text": "Кметът д-р Атанас Камбитов отправи покана към гражданите за публично обсъждане на проекта за бюджет и инвестиционна програма на Община Благоевград за 2019 година. Това съобщиха от пресцентъра на  Общината . Обсъждането ще се проведе на 10 януари 2019 г. от 17.00 часа в сградата на Общината, зала № 5. Присъстващите ще бъдат запознати с основните показатели на проекта на бюджет и инвестиционна програма на Общината за 2019 година. След това ще се пристъпи към обсъждане на проекта. \r\nСтановища и предложения по проекта за общински бюджет могат да се изпращат на електронния адрес или в деловодството на Община Благоевград не по-късно от два дни преди провеждане на публичното обсъждане. \r\nМатериалите за публичното обсъждане ще бъдат публикувани на интернет страницата на община Благоевград www.blgmun.com.", "date": "2019.01.03", "title": "Благоевград: В града ще се проведе публично обсъждане на проекта за бюджет и инвестиционна програма на Общината за 2019 година"}
{"url": "http://www.focus-news.net/news/2019/01/03/2607993/dzhumhuriet-pravosadna-delegatsiya-ot-sasht-e-v-ankara-zaradi-fethullah-gyulen-i-gyulenistite.html", "text": "Делегация от Министерството на правосъдието на САЩ, в която са включени и представители на ФБР, започна контактите с в турската столица на тема религиозния проповедник Фетхуллах Гюлен и неговите последователи – т.нар. „гюленисти”, информира вестник  „Джумхуриет” . Делегацията вече е в Съдебната палата и ще поиска да се запознае с показанията на някои от арестуваните заподозрени „гюленисти”. Контактите на делегацията от САЩ ще продължат два дни. По време на разговорите ще бъде оценен „напредъкът, отбелязан с връчените от Турция нови доказателства на тема Гюлен и гюленисти”. От своя страна американската делегация ще информира турските власти за водените в САЩ разследвания на организацията на Фетхуллах Гюлен, пише още „Джумхуриет”.  Георги Димов", "date": "2019.01.03", "title": "„Джумхуриет”: Правосъдна делегация от САЩ е в Анкара заради Фетхуллах Гюлен и „гюленистите”"}
{"url": "http://www.focus-news.net/news/2019/01/03/2607997/veliko-tarnovo-v-grada-shte-se-provede-obshtestveno-obsazhdane-na-byudzheta-na-obshtinata-za-2019-g.html", "text": "В града ще се проведе обществено обсъждане на бюджета на Общината за 2019 г. Това съобщиха от пресцентъра на  Община Велико Търново . Представянето на основните финансови параметри и дискусията по тях ще се състоят на 14 януари от 13.30 часа в голямата зала на кметството.  \r\nВсички граждани и заинтересовани лица могат да присъстват на общественото обсъждане. То ще обхване както проекта за бюджета, така и поемането на краткосрочен общински дълг през 2019 година.", "date": "2019.01.03", "title": "Велико Търново: В града ще се проведе обществено обсъждане на бюджета на Общината за 2019 г."}
{"url": "http://www.focus-news.net/news/2019/01/03/2607998/dha-konsulat-na-gartsiya-vav-venetsuela-e-nameren-martav-v-hotelskata-si-staya.html", "text": "Гръцкият консул във Венецуела Ангелос Харитос е намерен мъртъв в  стаята си  в  „Altamira Suites” в Каракас, предаде информационната агенция  ДХА . По първоначална информация, опитният дипломат е починал поради „патологични проблеми”. Разследват се обаче и всички останали версии за неговата смърт. 55-годишният дипломат е женен и има две деца, посочва още ДХА.  Георги Димов", "date": "2019.01.03", "title": "ДХА: Консулът на Гърция във Венецуела е намерен мъртъв в хотелската си стая"}
{"url": "http://www.focus-news.net/news/2019/01/03/2607995/pazardzhik-zhena-e-postradala-sled-katastrofa-na-vhoda-na-selo-yundola.html", "text": "Жена е в тежко състояние след катастрофа на входа за велинградското село Юндола, съобщиха от  ОДМВР - Пазарджик . Тежкото пътнотранспортно произшествие е станало около 16.30 часа на 2 януари 2019 г. При движение с несъобразена скорост е настъпил сблъсък между два леки автомобила „Ауди“, като единия от тях е блъснал намираща се в близост до платното за движение жена. Пострадалата е 54-годишна жена от Велинград, която е транспортирана първоначално в МБАЛ - Велинград, а в последствие в МБАЛ - Пазарджик в много тежко състояние. На място е установен водачът на единия автомобил – 27-годишен мъж от село Света Петка. Другият водач е напуснал местопроизшествието и се наложило да бъде издирван. С помощта на служители от ОДМВР - Благоевград е установено, че това е 21-годишен младеж от Банско. При направените тестове за употреба на алкохол и наркотици при водачът пробата за употреба на дрога се оказала положителна. На местопроизшествието е извършен оглед от дежурна група при РУ - Велинград. Води се дознание под наблюдението на прокуратурата.", "date": "2019.01.03", "title": "Пазарджик: Жена е пострадала след катастрофа на входа на село Юндола"}
{"url": "http://www.focus-news.net/news/2019/01/03/2607996/rts-sarbiya-yens-stoltenberg-sazhalyava-za-reshenieto-na-prishtina-za-kosovskata-armiya.html", "text": "Генералният секретар на НАТО Йенс Столтенберг съжалява за решението на парламента в Прищина да приеме набор от закони, които позволяват трансформирането на Косовските сили за сигурност (КСС) в армия, въпреки предупрежденията и опасенията, изразени от Алианса в тази връзка, предава   Радио-телевизија Србије (РТС) . \r\n„НАТО подкрепя развитието на КСС в рамките на настоящия мандат. С промяната на мандата Северноатлантическият съвет ще трябва да преразгледа нивото на ангажираност на НАТО с КСС. Всички страни трябва да гарантират, че това решение, взето в неподходящо време, няма да доведе до допълнително увеличение на напрежението в региона”, заяви Столтенберг в интервю за CdM, цитирано от РТС. \r\nНорвежецът подчерта, че всички политически участници в региона трябва да се съсредоточат върху напредъка в реформите и диалога. „Говорих със сръбския президент Александър Вучич и с косовския премиер Рамуш Харадинай и ги информирах за текущата дискусия между членовете на НАТО\", обяви Столтенберг. Генералният секретар на Алианса подчерта, че е важно да се поддържа спокойствие и да не се допускат изявления или действия, които може да доведат до ескалация в региона.  \r\n„В този контекст приветствам постоянната комуникация между нашия командващ КФОР, генерал-майор Лоренцо Д'Адари и неговите колеги в региона, включително неотдавнашната му среща в Ниш с началника на Генералния щаб на сръбските въоръжени сили генерал-лейтенант Милан Мошилович. Ние напълно подкрепяме процеса на нормализация между Белград и Прищина чрез диалог, подкрепян от ЕС. Това е от решаващо значение за регионалния мир и сигурност\", отбеляза Столтенберг. Тереза Герова", "date": "2019.01.03", "title": "РТС (Сърбия): Йенс Столтенберг съжалява за решението на Прищина за косовската армия"}
{"url": "http://www.focus-news.net/news/2019/01/03/2607999/sofiya-vazstanoveno-e-dvizhenieto-po-avtomagistrala-trakiya-pri-km-6-v-posoka-sofiya.html", "text": "Възстановено е движението по автомагистрала „Тракия“ при км 6 в посока София. Това съобщиха от пресцентъра на  Агенция „Пътна инфраструктура“ .", "date": "2019.01.03", "title": "София: Възстановено е движението по автомагистрала „Тракия“ при км 6 в посока София"}
{"url": "http://www.focus-news.net/news/2019/01/03/2608001/veliko-tarnovo-s-ritual-po-hvarlyane-na-svetiya-krast-vav-vodite-na-reka-yantra-shte-bade-otbelyazan-yordanovden-v-gorna-oryahovitsa.html", "text": "С водосвет и ритуал по хвърляне на Светия кръст във водите на река Янтра до Първомайци ще бъде отбелязан Йордановден. Това съобщиха за  Радио „Фокус“ – Велико Търново  от Кметството в Първомайци. Ритуалът ще се състои до Александровския мост. Той ще започне  от 12.00 часа на 6 януари. Този, който извади Светия кръст, ще получи парична награда. Той ще бъде отличен и от кмета на село Първомайци Ясен Янков. Събитието се организира от Кметство Първомайци със съдействието на Община Горна Оряховица. \r\nНадежда КРЪСТЕВА", "date": "2019.01.03", "title": "Велико Търново: С ритуал по хвърляне на Светия кръст във водите на река Янтра ще бъде отбелязан Йордановден в Горна Оряховица"}
{"url": "http://www.focus-news.net/news/2019/01/03/2608000/bobi-lazarov-sayuz-na-slepite-seriozen-problem-za-horata-sas-zritelni-uvrezhdaniya-e-trudovata-realizatsiya.html", "text": "Сериозен проблем за хората със зрителни увреждания е трудовата реализация. Това каза за  Радио „Фокус“ - Пирин  председателят на Съюза на слепите Боби Лазаров. „Интегрираният човек е работещият човек. Държавата започна да отпуска повече средства и по субсидираната заетост, като имаме назначени над десет човека. До този момент не имало толкова хора, назначени на работа“, каза още Лазаров. По думите му самите програми са вече две години и има опции за увеличаване. „Това дава възможност стандарта на човека с увреждане да се повиши. По този начин той е полезен на себе си и се чувства по-пълноценен. Все пак има още доста неща, които могат да бъдат направени. Хората с увреждания трябва да бъдат активни и да доказват какво могат да работят, а не само да искат. Има редица курсове за преквалификация и там трябва да сме активни“, каза още Лазаров. \r\nЛора КАЛЧЕВА", "date": "2019.01.03", "title": "Боби Лазаров, Съюз на слепите: Сериозен проблем за хората със зрителни увреждания е трудовата реализация"}
{"url": "http://www.focus-news.net/news/2019/01/03/2607986/kathimerini-kipar-osadi-turskata-deynost-v-iztochnoto-sredizemnomorie-v-pismo-do-generalniya-sekretar-na-oon.html", "text": "Кипър осъди турските сондажи Изключителната икономическа зона на острова в писмо до генералния секретар на ООН Антониу Гутериш, в което се казва, че Анкара нарушава суверенитета на страната, съобщава електронното издание на гръцкия ежедневник  Kathimerini . \r\nВ писмо от 12 декември, публикувано на 31 декември и разпространено като документ на Съвета за сигурност на ООН, постоянният представител на Кипър в ООН Корнилиос Корнилиоу описва дейността на турския изследователски кораб „Барбарос“ Хайреддин Паша като „незаконна“. \r\nПрез декември 2018 г. Анкара издаде три навигационни телекса (navtexes 1291/18, 1298/18 и 1299/18), запазващи морска зона в Източното Средиземноморие за военноморски учения и сондажни изследвания. \r\nРайонът се простира от източния край на континенталния шелф на Гърция близо до остров Кастелоризо до Додеканези до блокове 4 и 5 в ИИЗ на Кипър, пояснява изданието.  \r\n„Гореспоменатите сондажи представляват нарушение на суверенните права на Република Кипър от страна на Турция по силата на международното право и по-специално на Конвенцията на ООН по морско право от 1982 г. (UNCLOS), чиито разпоредби отдавна са ясни в международното обичайно право “, казва Корнилиоу. \r\n„Турция няма законни права да извършва проучвателни дейности по отношение на природните ресурси на острова без изричното съгласие на правителството на Република Кипър. Следователно всички  данни, събрани от Турция по време на това незаконно и неразрешено изследване, принадлежат на Република Кипър”, добавя дипломатът.  Тереза Герова", "date": "2019.01.03", "title": "Kathimerini: Кипър осъди турската дейност в Източното Средиземноморие в писмо до генералния секретар на ООН"}
{"url": "http://www.focus-news.net/news/2019/01/03/2608002/sport-grigor-dimitrov-zagubi-sreshtu-key-nishikori-v-dva-seta.html", "text": "Григор Димитров загуби срещу Кей Нишикори с 5:7, 5:7 в четвъртфиналите на турнира в Бризбейн. \r\nТака българинът не можа да защити 90-те точки от полуфинала през миналия сезон, а това означава, че ще излезе от „Топ 20“ на световната ранглиста за пръв път от 26 септември 2016 година насам.  \r\nКей Нишикори продължава на полуфиналите срещу французина Жереми Шарди. \r\nВенцислав ДРАГОМАНОВ", "date": "2019.01.03", "title": "Спорт: Григор Димитров загуби срещу Кей Нишикори в два сета"}
{"url": "http://www.focus-news.net/news/2019/01/03/2607989/afp-glavniyat-prokuror-na-sauditska-arabiya-poiska-smartni-prisadi-za-ubiytsite-na-dzhamal-hashogi.html", "text": "Главният прокурор на Саудитска Арабия поиска смъртно наказание за петима от 11-те обвинени за убийството на журналиста Джамал Хашоги, предава  AFP , като уточнява, че в Рияд стартира съдебният процес.  \r\nВсичките 11 обвиняеми присъстват в съдебната зала заедно с адвокатите си, става ясно от изявление на главния прокурор на официалната информационна агенция на Рияд. Тереза Герова", "date": "2019.01.03", "title": "AFP: Главният прокурор на Саудитска Арабия поиска смъртни присъди за убийците на Джамал Хашоги"}
{"url": "http://www.focus-news.net/news/2019/01/03/2608004/pazardzhik-v-mozachna-smart-e-54-godishnata-zhena-postradala-pri-katastrofata-kray-kurorta-yundola.html", "text": "В много тежко състояние е пострадалата 54-годишна жена, която е настанена в Реанимацията на Областната болница в Пазарджик. Това съобщи за  Радио „Фокус“ – Пазарджик  д-р Дора Шопова, зам.-директор на лечебното заведение. Към момента жената е в мозъчна смърт. „Жената е приета с много тежка черепно-мозъчна травма, като е транспортирана по спешност от болницата във Велинград“, уточни д-р Шопова. От отделението по анестезиология, реанимация и интензивно лечение към пазарджишката болница казаха, че мозъчната смърт на пациентката води до спиране на сърцето и към момента състоянието й се поддържа медикаментозно. След настъпване на мозъчна смърт, процесите са необратими. След това отслабва и функцията на сърцето и спира. \r\nАлбена ЖИЛЕКОВА", "date": "2019.01.03", "title": "Пазарджик: В мозъчна смърт е 54-годишната жена, пострадала при катастрофата край курорта Юндола"}
{"url": "http://www.focus-news.net/news/2019/01/03/2608003/pregled-na-mezhdunarodnite-novini-do-13-chasa-agentsiya-fokus.html", "text": "Броят на жертвите на инцидента със срутилия се вход в жилищна сграда в Магнитогорск достигна до 38 души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на жена, броят на загиналите към настоящия момент е 38“, съобщиха за агенцията от пресслужбата на ведомството в Москва.  \r\nСпасителите продължават работа, издирват се още трима души, чиято съдба остава неизвестна. Уточнява се, че две трети от развалините след инцидента вече са разчистени. \r\nОчаква се в рамките на деня да започне изплащането на компенсации за семействата и близките на загиналите при трагичния инцидент. \r\n***  В разгара на частичната блокада на работата на американското правителство, Конгресът на САЩ се събира за първи път в новия си състав, конфигуриран след междинните избори в страната, припомня германският национален ежедневник  Die Frankfurter Allgemeine Zeitung . \r\nОпозиционните демократи поемат контрола над Камарата на представителите, а републиканците на президента Доналд Тръмп продължават да държат мнозинството в Сената. В продължение на почти две седмици работата на правителството е почти спряна – наложена е „бюджетна ключалка“ за няколко министерства, тъй като не е приет план за средствата, които ще бъдат отпуснати за функционирането му. \r\n***  Главният прокурор на Саудитска Арабия поиска смъртно наказание за петима от 11-те обвинени за убийството на журналиста Джамал Хашоги, предава  AFP , като уточнява, че в Рияд стартира съдебният процес.  \r\nВсичките 11 обвиняеми присъстват в съдебната зала заедно с адвокатите си, става ясно от изявление на главния прокурор на официалната информационна агенция на Рияд. \r\n***  Италия няма информация за каквато и да е молба за убежище от високопоставен дипломат от Северна Корея, който се е укрил в страната след изтичане на мандата му, предава  AFP ,  като се позовава на източник, близък до външното министерство в Рим. \r\n„Нямаме информация\" за подобно искане, увери източникът на агенцията, добавяйки, че МВнР просто е получило искане за „смяна\" на дипломата, идентифициран от Сеул като Йо Сун-джил.  \r\nРазузнавателната агенция на Южна Корея информира депутатите за съдбата на дипломата, след като вестник съобщи, че той е потърсил убежище за себе си и семейството си в западна страна, която не бе уточнена. \r\n***  Тежка военна техника се предислоцира по протежение на турско-сирийската граница от провинциите Шанлъурфа и Хатай  към провинциите Мардин и Шърнак (тя е на триъгълната граница със Сирия и Ирак – бел. на „Фокус”), предаде информационната агенция ДХА. В ранните сутрешни часове военен конвой от бронирани бойни машини и тежки пътни машини напусна района на Командването на 20-та бронетанкова бригада. Конвоят от 20 военни машини се ескортира от полиция и замина към позициите на частите по границата със Сирия в Мардин и Шърнак. \r\nСъщевременно военен конвой, тръгнал от провинция Хатай, премина по магистралата Газиантеп-Шанлъурфа и също се насочи към провинция Мардин. По време на преминаването му през магистралата, движението на гражданските превозни средства  беше прекъсвано на етапи, посочва още ДХА. \r\n***  Електронното издание на скопския вестник  „Независен“  публикува статия, в която твърди, че изключени и настоящи членове на ВМРО-ДПМНЕ „са хвърлили око“ на ръководния пост на Християн Мицковски.  \r\nСпоред изданието уволнените и изключени партийни членове няма да признаят толкова лесно поражението и чакат подходящ момент да си възвърнат надмощието. Това може да се случи на президентските избори тази година, когато евентуален провал на опозицията ще подхрани критиките на изключените към ръководството на ВМРО-ДПМНЕ. Така може да се стигне до твърди настоявания за връщането им в редиците на партията.  \r\nРедакцията стига до заключението, че в \"известен смисъл\" точно това е посланието в писмото, изпратено от бившия министър на здравеопазването на Македония в кабинетите на Никола Груевски и Емил Димитриев Никола Тодоров до председателя на партията.  \r\nОсвен Тодоров, който на няколко пъти демонстрира политическите си амбиции, като най-сериозен кандидат за ръководния пост във ВМРО-ДПМНЕ се споменава и бившият външен министър на югозападната ни съседка Никола Попоски. Той не подкрепи договора за името при гласуването в парламента, което бе прието добре от членовете на партията, коментира изданието. \r\n***  Пропусната бе последната възможност за договаряне на продажбата на бойни самолети от Израел на Хърватия. Държавният секретар на САЩ Майк Помпео и израелският премиер Бенямин Нетаняху разговаряха по темата в Бразилия. Въпреки това, според американския портал  Axios , който се позовава на дипломатически източници близки до Израел, не е постигнато споразумение, отбелязва електронното издание на водещия хърватски ежедневник  Dnevnik , като припомня, че крайният срок за сделката изтича в петък, 4 януари. \r\nИзточник, чиито думи привежда изданието, твърди, че „перспективите“ за успешно договаряне на продажбата „са равни на кръгла нула“.  Официалната среща между държавния секретар на САЩ израелския премиер не донесе плодове. Това потвърждава, че работата се движи към безславен край, коментират от редакцията.  \r\nАмериканците поставиха своите добре известни условия. Отговорът на Израел ще бъде даден до края на работната седмица, когато се очаква страната да обяви дали е в състояние да върнат F-16 до първоначалната му версия, в която има единствено оборудване от САЩ.  \r\nХърватското общество търси отговори от министъра на отбраната Дамир Кръстичевич. Изглежда той е паднал по гръб, пише изданието, като същевременно допълва: всички са наясно, че той направи много по въпроса, но в последните дни запази мълчание. Вместо него представители на армията и членовете на съответната работна комисия информират обществото за развитията по темата.  \r\nКритиците на проекта виждат политическата отговорност в Кръстечевич. Те вярват, че обществото не разполага с цялата информация от самото начало. И дори на последните информации за сделката, разпространени в медиите, все още не са получили официален коментар. \r\n***  Министърът на външните работи на Турция Мевлют Чавушоглу нарече гръцкия министър на отбраната Панос Каменос „разглезено хлапе\", отбелязва електронното издание на водещия атински ежедневник  Kathimerini , като уточнява, че коментарите му са направени по повод изявления за двустранните териториални спорове и нарушенията на въздушното пространство в Егейско море. \r\n„Имаме предупреждение за Гърция. Имате разглезено хлапе, който наричате свой министър на отбраната. Внимавайте с него, за да не се намесват въоръжените ни сили в евентуални инциденти”, цитира Чавушоглу местна турска медия, на която се позовава вестника. Изявлението му е направено в рамките на реч пред жандармеристите и възпитаниците на Академията за брегова охрана.  \r\n„Това е напълно приятелско предупреждение. Нищо не може да се спечели от реториката, която засилва напрежението“, е допълнил Чавушоглу.  \r\nТой също така предупреди Гърция, че неговата страна няма да приеме никакви „осъдителни действия“ в Егейско море. \r\n„Напомняме на всички за решението на нашия парламент, нашата брегова охрана и военноморски ни сили продължават да правят това, което трябва да се направи по отношение на всякакви негативни действия\", е подчертал първият дипломат на Анкара, позовавайки се на декларация от 1995 г. на турския парламент, която разрешава военни действия срещу Гърция, ако Атина вземе решения за териториалния си суверенитет, считани за враждебни от Турция. \r\n***", "date": "2019.01.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/03/2608005/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри и хлъзгави, на места и заснежени. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.03", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/03/2608007/pazardzhik-v-kurorta-sveti-konstantin-kray-peshtera-raboti-samo-malkata-ski-pista.html", "text": "В курорта Свети Константин край Пещера снегът не е много, но малката ски писта работи. Това каза за  Радио „Фокус“ – Пазарджик  Георги Киев, председател на Туристическо дружество „Купена“ в Пещера. По думите му има желаещи да карат ски, въпреки че тя е по-къса. „Две са пистите в курорта, едната я ползваме само за шейни, за да не си пречат тези, които се пързалят по този начин със скиорите“, уточни Киев. Тай коментира, че малката писта е с дължина 170 метра, а голямата е дълга 320 метра. Курортът разполага и с моторна шейна от Австрия. „Тя служи и за спасителни мероприятия на пистите. Имаме и още една спасителна шейна, защото трябва да отговорим на европейските изисквания за безопасност. Освен това използваме и двата ски-влека, които са малки, но вършат добра работа“, обясни Киев. \r\nВаня НИКОЛОВА", "date": "2019.01.03", "title": "Пазарджик: В курорта Свети Константин край Пещера работи само малката ски писта"}
{"url": "http://www.focus-news.net/news/2019/01/03/2608006/24automk-makedoniya-ne-se-karayte-za-parking-v-balgariya-shte-svarshite-zle.html", "text": "Много често най-големите скандали при шофиране е заради лошото паркиране. Ако сте в България обаче по-добре не се карайте, за да не свършите зле, съветва македонският специализиран портал  24.auto.mk . \r\nМедията публикува снимка, на която се виждат забити кирки в предния капак на автомобил – вероятно заради неправилното му паркиране. Кадърът е заснет на паркинг в София преди новогодишните празници.  \r\n24.auto.mk уточнява, че собственикът на превозното средство ще трябва да търси виновника или да поправи сам нанесените щети. Тереза Герова", "date": "2019.01.03", "title": "24.auto.mk (Македония): Не се карайте за паркинг в България – ще свършите зле"}
{"url": "http://www.focus-news.net/news/2019/01/03/2608009/plamen-iliev-kmet-na-selo-sovolyano-ot-tri-godini-v-seloto-ne-e-imalo-prestapleniya-prez-zimniya-sezon.html", "text": "От три години в селото не е имало престъпления през зимния сезон. Това каза пред  Радио „Фокус” – Кюстендил  кметът на село Соволяно Пламен Илиев. „През последните три години нямаме кражби, обири на къщи, убийства или побои през зимния сезон. Тези месеци са спокойни. Предполагам, че това се дължи на факта, че полицейското присъствие тук е почти ежедневно. Има обходи от страна на полицейските служители”, каза Пламен Илиев. По думите му той наблюдава всяка една от необитаваните къщи през този сезон, среща се и със самотно живеещите хора. „Тук се познаваме. Познавам всеки жител на селото, от най-малкия до най-големия. При появата на друг човек веднага се разбира”, каза Пламен Илиев. По думите му предстои да се монтират и камери за видеонаблюдение. Те ще бъдат разположени не само на главния път, но и на улиците, където живеят възрастни хора. \r\nВенцеслав ИЛЧЕВ", "date": "2019.01.03", "title": "Пламен Илиев, кмет на село Соволяно: От три години в селото не е имало престъпления през зимния сезон"}
{"url": "http://www.focus-news.net/news/2019/01/03/2608013/veliko-tarnovo-remontiran-e-pokrivat-na-chitalishteto-v-selo-mindya-sas-sredstva-dareni-ot-angliysko-semeystvo.html", "text": "Ремонтиран е покривът на читалището в село Миндя със средства, дарени от английско семейство. Това съобщи за  Радио „Фокус“ – Велико Търново  неговият председател Йозефина Собаджиева. Английското семейство Катрин и Йън, които избират селото за свой втори дом преди повече от 10 години, даряват 10 000 паунда, загрижени за съдбата на сградата, чиито покрив е в критично състояние. В близките години са правени и няколко благотворителни изложби в подкрепа на каузата. Една от тях е дело на фотографа Тим Клинч, който заснема впечатляващи фотоси на живописното селце и животът в него. В проекта за спасяване на културното средище се включват и други преселници от острова, купили къщи в българското село. Йозефина Собаджиева допълни, че много от англичаните участват в Арт ателие към читалище „Развитие 1893“, където развиват своите творчески заложби. Британците изучават и български език с помощта на преподавател. Те участват активно в читалищната дейност и се включват в отбелязването на празници като Коледа, Великден и пр. \r\nМария НЕДЕВА", "date": "2019.01.03", "title": "Велико Търново: Ремонтиран е покривът на читалището в село Миндя със средства, дарени от английско семейство"}
{"url": "http://www.focus-news.net/news/2019/01/03/2608012/sputnik-cherna-gora-prodava-grazhdanstvo-shte-stanat-li-albantsite-osnovni-klientii.html", "text": "Всеки, който има между 100 и 450 хил. евро в банковата си сметка, ще може да стане гражданин на Черна гора, отбелязва в сръбската редакция на  Sputnik . \r\nПодгорица започна да прилага решението на правителството относно икономическото гражданство, което позволява на заинтересованите чуждестранни инвеститори да получат черногорски паспорт, като инвестират в проекти за развитие на страната.  \r\nИкономическото гражданство ще бъде достъпно за до 2000 инвеститори, а програмата, чрез която може да се реализира, ще се прилга в продължение на три години. \r\nЧерногорското гражданство може да бъде получи чужденец, който не е съден в Черна гора или друга държава, и за който има положително становище, включително доказателства за произхода на парите, предназначени за плащане и инвестиране в страната. \r\nИнвеститорът може да придобие черногорско гражданство по няколко начина, като един от тях е чрез специална програма, ако е вложил 100 хил. евро в по-слабо развитите единици на  местното самоуправление. Гражданство може да бъде придобито и чрез инвестиции в проектите за развитие на Подгорица или крайбрежния регион.  \r\nПостъпилите средства ще бъдат събирани в специален фонд, от който ще се финансира изграждането на инфраструктура в по-слабо развитите общини, предимно в северната част на страната. В решението се уточнява, че контролът на плащанията ще се наблюдава от независим одитор. Тереза Герова", "date": "2019.01.03", "title": "Sputnik: Черна гора продава гражданство – ще станат ли албанците основни клиенти?"}
{"url": "http://www.focus-news.net/news/2019/01/03/2608010/sliven-hram-sv-sv-kiril-i-metodiy-v-selo-blatets-se-nuzhdae-ot-sredstva-za-remont-i-restavratsiya.html", "text": "Храм „Св. св. Кирил и Методий“ в сливенското село Блатец се нуждае от средства за ремонт и реставрация. Църквата е построена преди Освобождението на България и осветена от първия Сливенски митрополит. Сега жителите на селото събират средства, за да върнат на храма първоначалния му вид, съобщи пред  Радио „Фокус“ – Сливен  енорийският свещеник отец Михаил Тенев. По думите му жителите на селото се надяват със събраните средства да възстановят първоначалния вид на стенописите на храма. Той добави, че близо 20 000 лева са нужни за изографисването на църквата, като целта е стенописите да бъдат възстановени почти в оригиналния си вид. До момента са събрани около 1400 лева.  \r\n„Храмът е от 1872 година, осветен е от първия сливенски митрополит Серафим през 1874 година, четири години преди Освобождението на България\", каза още отец Михаил. По думите му храмът е построен от местните хора на доброволни начала и е изписан от неизвестни зографи. От 2012 до 2014 година е ремонтиран със съдействието на Дирекция „Вероизповедания“, като е обновен покривът и вътрешната част. Отец Михаил посочи, че стенописите са били в много лошо състояние. Автори на проекта за възстановяването им са сливенски художници, сред които Александър Дойчинов и Мартин Маринов. В църквата се пази и копие на чудотворната икона на Пресвета Богородица Керкирска, дарена от бесарабска българка с корени от селото. Дарението е извършено през 2016 година. \r\nЛюдмила ЙОРГОВА", "date": "2019.01.03", "title": "Сливен: Храм „Св. св. Кирил и Методий“ в село Блатец се нуждае от средства за ремонт и реставрация"}
{"url": "http://www.focus-news.net/news/2019/01/03/2608008/nimh-ot-dnes-zapochva-zastudyavane-koeto-shte-prodalzhi-i-prez-sledvashtata-sedmitsa.html", "text": "От днес започва застудяване, което ще продължи и след понеделник. Това съобщиха за  Агенция „Фокус“  от  Национален институт по метеорология и хидрология .  \r\nСняг вали в София, Кърджали и Гоце Делчев, както и навсякъде в планините. Снежната покривка е тънка, към 1-2 сантиметра. Температурите до края на седмицата ще са до минус 5 - 10 градуса, а по-ниски ще са във вторник и сряда, след като времето се изясни. В повечето райони дневните температури ще остават отрицателни.  \r\nТеодора Патронова", "date": "2019.01.03", "title": "НИМХ: От днес започва застудяване, което ще продължи и през следващата седмица"}
{"url": "http://www.focus-news.net/news/2019/01/03/2608011/gabrovo-malko-nad-3-200-sa-novoregistriranite-chitateli-v-regionalnata-biblioteka-aprilov-palauzov-prez-2018-godina.html", "text": "3 236 са новорегистрираните читатели в Регионалната библиотека „Априлов – Палаузов“ в Габрово през 2018 година. Броят им остава почти непроменен в сравнение с предходната 2017 г. Това посочи за  Радио „Фокус“ – Велико Търново  директорът на културната институция Савина Цонева. По думите ѝ се запазва тенденцията жените да са повече от мъжете. Дамите са общо 2 181, а господата – 1 055 мъже. Децата до 14 години са 1 015. „Най-четящите габровци за 2018 година са трима. Това са Севда Йовкова, която е учител по музика и е заела 469 книги. Тя традиционно води класацията от няколко години. След това е читателят Мирослав Станчев с 450 книги, а на трето място е Гергана Савчева с 337 книги, което означава, че те могат да прочетат повече от една книга на ден“, посочи още Савина Цонева.  \r\nНай-четените български автори, като се изключат Иван Вазов, Елин Пелин и Алеко Константинов, които са включени в задължителните ученически програми, са Милен Русков, Людмила Филипова, Михаил Бешим и Ивинела Самуилова. „Общи за авторите, за миналата година, на първите три места са Даниел Стийл, Нора Робъртс и Сандра Браун, което е разбираемо, защото повечето ни читатели са жени“, допълни Цонева. \r\nЛуиза ТРАНЧЕВА", "date": "2019.01.03", "title": "Габрово: Малко над 3 200 са новорегистрираните читатели в Регионалната библиотека „Априлов – Палаузов“ през 2018 година"}
{"url": "http://www.focus-news.net/news/2019/01/03/2608015/branshovite-sdruzheniya-v-transporta-shte-provedat-rabotna-sreshta-s-predstaviteli-na-darzhavna-administratsiya-i-evrodeputati-na-4-yanuari.html", "text": "На 4 януари, 2019 г. представители на браншовите сдружения в сектор „Автомобилен транспорт“ ще проведат спешна работна среща в „Гранд хотел София“ във връзка с организирането и провеждането на международния протест на превозвачите на 10 януари 2019 г. на площад „Люксембург“ в Брюксел. Това съобщиха от пресцентъра на  Съюза на международните превозвачи . \r\nПокани за срещата са изпратени до представители на Министерски съвет, Министерство на транспорта, информационните технологии и съобщенията, до ръководителите на парламентарно представените партии в НС и до всички евродепутати на България. Ще бъдат обсъдени конкретните възможности за реална подкрепа на протеста и исканията на българския автомобилен транспортен сектор по време на заседанието на Транспортната комисия на ЕП в Брюксел.", "date": "2019.01.03", "title": "Браншовите сдружения в транспорта ще проведат работна среща с представители на държавна администрация и евродепутати на 4 януари"}
{"url": "http://www.focus-news.net/news/2019/01/03/2608014/rumen-petkov-naprezhenieto-na-balkanite-ryazko-eskalira-i-abv-e-edinstvenata-politicheska-partiya-v-stranata-koyato-reagira.html", "text": "Напрежението в региона рязко ескалира и АБВ е единствената политическа партия в страната, която реагира.  Това каза председателят на ПП АБВ Румен Петков по време на пресконференция на в централата на партията, предаде репортер на  Агенция „Фокус“ . „Анализът ни показва,че последните години дават основание за тревожния извод, че действащите от Втората световна война насам инструменти за решаване на международните конфликти не работят. Това води до срив на доверие в институциите, недоверие към организациите и примерите за това не са малко. Системната криза в Близкия Изток, сблъсъкът Косово-Сърбия, проблемът в Йемен, конфликтът между Украйна-Русия, случаят Хашоги в съседна Турция. За съжаления изводът е, че част от тези неща практически са в нашия регион и България е пряко потърпевша. Напрежението в региона рязко ескалира и единствената политическа партия, която реагира в страната ни е  АБВ“, коментира Петков. По думите му не са предприети никакви действия, които да доведат до стъпки за гарантиране на сигурността на Европа и на света. \"Заплахата от възстановяване на ядреното въоръжение и противопоставяне се превръща във все по-голяма реалност“, посочи той и припомни, че на 7 ноември 2018 г. партията е предупредила, че страната ни може да е обект на контрамерки. „Нито една институция, нито една парламентарно представена политическа сила не взе отношение по въпроса. Нещо по-лошо парламентът и правителството подминаха въпроса, а това идва да покаже, че всъщност в Народното събрание реалните проблеми, свързани със сигурността на държавата и на нашите граждани, не са коментирани“,  подчерта лидерът на АБВ. \r\nДаяна ДЮЛГЕРОВА", "date": "2019.01.03", "title": "Румен Петков: Напрежението на Балканите рязко ескалира и АБВ е единствената политическа партия в страната, която реагира"}
{"url": "http://www.focus-news.net/news/2019/01/03/2608019/mariya-semerdzhieva-ruo-smolyan-normalno-zapochna-uchebniyat-protses-v-detskite-gradini-i-uchilishtata-v-oblastta-sled-vakantsiyata.html", "text": "Няма проблеми с отоплението на детските градини и училищата в областта, като след ваканцията всички работят нормално. Това каза за  Радио „Фокус“ – Смолян  Мария Семерджиева, началник на Регионалния инспекторат на образованието – Смолян. По думите ѝ съвместно с Регионалната здравна инспекция се извършват проверки за отоплението в учебните заведения, както и за заболеваемостта сред децата. „Проверките ще продължат и през следващите дни, в които се прогнозират ниски температури. Засега нямаме информация за проблеми. Ако се случи авария с някоя от отоплителните системи, веднага ще реагираме. С директорите на учебните заведения е обсъдено да се създадат всички необходими условия за опазване живота и здравето на децата и учителите“, посочи Семерджиева. Тя каза още, че от вчера се отопляват сградите, а сутринта парните инсталации са пуснати много рано. \r\nНели ГЕРГЬОВСКА", "date": "2019.01.03", "title": "Мария Семерджиева, РУО – Смолян: Нормално започна учебният процес в детските градини и училищата в областта след ваканцията"}
{"url": "http://www.focus-news.net/news/2019/01/03/2608018/faktor-makedoniya-na-gkpp-deve-bair-sa-se-formirali-koloni-ot-vlizashti-v-balgariya-zavrashtashti-se-v-rodinata-i-makedonski-turisti.html", "text": "Скопското електронно издание  „Фактор“  привежда данни, съгласно които в първия работен ден от новата година на ГКПП „Деве Баир“ са се образували колони с автомобили на влизащи в България. \r\nСъгласно информацията, до 12:00 часа местно време (13:00 часа българско време) през „ДЕВЕ Баир“ са преминали шест хиляди души. Заради големия брой хора се е стигнало до забавяне при осъществяването на проверките по границата.  \r\nСпоред Полицейската служба за гранична проверка и гранична полиция на Македония причината за увеличения брой превозни средства е свързано със завръщането на българските граждани, които са посетили Охрид и Албания за новогодишните празници. Но освен многобройните български туристи, броят на македонските и чуждестранните граждани, които са пътували в посока курортите Банско и Боровец, както и към Кюстендил, е бил също огромен.  Тереза Герова", "date": "2019.01.03", "title": "„Фактор“ (Македония): На ГКПП „Деве Баир“ са се формирали колони от влизащи в България – завръщащи се в родината и македонски туристи"}
{"url": "http://www.focus-news.net/news/2019/01/03/2608021/veliko-tarnovo-oblastnata-administratsiya-predlaga-nova-administrativna-usluga-za-zaverka-s-apostil-na-dokumenti.html", "text": "Областната администрация предлага нова административна услуга за заверка с апостил на документи. Това съобщиха от пресцентъра на  Областната администрация . Удостоверяването с “APOSTILLE” на документи досега се извършваше само в Министерство на външните работи. Приетите промени за децентрализиране на извършването на заверки с апостил на документи, издавани от кметовете на общини и общинските администрации, облекчават гражданите като им спестява пътуване до МВнР. С въвеждането на тази услуга се постига подобряване на административното обслужване и намаляване на административната тежест при извършване на заверки на документи с апостил за гражданите. \r\nПромяната е в резултат на една от мерките, инициирани от МС през 2017 г. за подобряване на административното обслужване и намаляване на административната тежест за гражданите и бизнеса.", "date": "2019.01.03", "title": "Велико Търново: Областната администрация предлага нова административна услуга за заверка с апостил на документи"}
{"url": "http://www.focus-news.net/news/2019/01/03/2608017/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се осъществява нормално. \r\nЛивия НИНОВА", "date": "2019.01.03", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/01/03/2608016/sofiya-v-sgradata-na-agentsiya-patna-infrastruktura-shte-se-sastoi-brifing-za-aktualnata-patna-obstanovka-i-predpriemanite-merki-predvid-ochakvanite-snegovalezhi.html", "text": "В 16.00 часа в сградата на Агенция „Пътна инфраструктура“ ще се състои брифинг за актуалната пътна обстановка и предприеманите мерки предвид очакваните снеговалежи в следващите дни. Това съобщиха от пресцентъра на  Агенция „Пътна инфраструктура“ . В него ще участват членове от Междуведомствения щаб за зимната обстановка от АПИ, „Пътна полиция“, ИА „Автомобилна администрация“ и др.", "date": "2019.01.03", "title": "София: В сградата на Агенция „Пътна инфраструктура“ ще се състои брифинг за актуалната пътна обстановка и предприеманите мерки предвид очакваните снеговалежи"}
{"url": "http://www.focus-news.net/news/2019/01/03/2608022/pazardzhik-vazstanoveno-e-dvizhenieto-po-pat-iii-3704-pazardzhik-boshulya.html", "text": "Възстановено е движението по път III-3704 Пазарджик – Бошуля. Това съобщиха от пресцентъра на  Агенция „Пътна инфраструктура“ .", "date": "2019.01.03", "title": "Пазарджик: Възстановено е движението по път III-3704 Пазарджик – Бошуля"}
{"url": "http://www.focus-news.net/news/2019/01/03/2608020/plovdiv-apelativniyat-sad-potvardi-postoyanniya-arest-na-mazha-obvinen-za-kontrabanda-na-10-kilograma-heroin.html", "text": "Апелативният съд потвърди постоянния арест на мъжа, обвинен за контрабанда на 10 килограма хероин. Това съобщиха от пресцентъра на  Съдебната палата в Пловдив . Пловдивският апелативен съд потвърди определението на Окръжен съд - Хасково, с което е взета най-тежката мярка за неотклонение „Задържане под стража“ спрямо обвинения в контрабанда на 10 килограма хероин 45-годишен мъж с инициали С.Б., който е с двойно гражданство – сръбско и турско. Той е задържан на 17 декември 2018 г., когато на ГКПП „Капитан Андреево“ на влизане от Република Турция при оглед митничарите открили в резервната гума на колата му пакети, съдържащи общо 10.345 кг хероин. Обвиняемият не е осъждан до сега. Сам е признал в разпита си, че е знаел за въпросния хероин, който взел от Турция, за да го пренесе през България до Сърбия. Пред Съда разказа, че има трима синове, най-малкият от които страда от тежко онкологично заболяване. Пренасял е наркотика, за да осигури средства за лечението му. \r\nАпелативните магистратите оставиха С.Б. в ареста. Посочиха, че за инкриминираното престъпление е предвидено наказание от 15 до 20 години „Лишаване от свобода“ и „Глоба“ от 200 000 лева до 300 000 лева, което е едно от законовите основания за вземане на най-тежката мярка за неотклонение „Задържане под стража“. Въпросната висока наказуемост води до реална опасност той да се укрие или да извърши престъпление. Според Съда тази презумпция не се оборва от доказателствата по делото. Реалната опасност следва на самостоятелно основание от изключителната тежест на престъплението, както и от факта, че обжалващият нито живее в България, нито има при кого да отседне заедно със семейството си, поради което няма никаква гаранция, че при по-лека мярка за неотклонение подсъдимият ще остане в страната по време на делото срещу него. \r\nОпределението на Пловдивския апелативен съд е окончателно.", "date": "2019.01.03", "title": "Пловдив: Апелативният съд потвърди постоянния арест на мъжа, обвинен за контрабанда на 10 килограма хероин"}
{"url": "http://www.focus-news.net/news/2019/01/03/2608023/yanka-rahova-sayuz-na-turisticheskiya-biznes-v-bansko-ochakvame-dobar-zimen-turisticheski-sezon.html", "text": "Очакваме добър зимен туристически сезон в Банско. Това каза за  Радио „Фокус“ – Пирин  Янка Рахова, член на Съюза на туристическия бизнес в Банско и дългогодишен хотелиер в курортния град. По думите ѝ към момента, като че ли предварителните записвания за сезона за по-дългосрочен период вървят малко по-слабо, в сравнение с мината година. „За момента повечето резервации са краткосрочни“, каза още Рахова. Тя изрази надежда, че сезонът ще бъде успешен и ще има много туристи, които ще предпочетат Банско за своята зимна ваканция. \r\nЛивия НИНОВА", "date": "2019.01.03", "title": "Янка Рахова, Съюз на туристическия бизнес в Банско: Очакваме добър зимен туристически сезон"}
{"url": "http://www.focus-news.net/news/2019/01/03/2608029/kyustendil-v-oblastta-sa-sklyucheni-dogovori-za-izpalnenie-na-68-evropeyski-proekta-za-obshto-nad-61-mln-lv.html", "text": "В областта са сключени договори за изпълнение на 68 европейски проекта за общо над 61 млн. лв. Това каза пред  Радио „Фокус” – Кюстендил  Любомира Велинова, управител на Областен информационен център – Кюстендил. По думите ѝ става въпрос за проекти по програмите, съфинансирани от ЕСИФ на територията на област Кюстендил. Общата стойност на проектите е 61 277 477 лева. Най-много договори са сключени по Оперативна програма „Развитие на човешките ресурси“, общо 24 в цялата област на обща стойност 8 802 707 лева., от които 5 в община Кюстендил, 8 в община Дупница, а останалите 11 са разпределени в другите общини от областта. По Оперативна програма „Региони в растеж“ общо одобрени са 16 проекта на обща стойност 47 778 368 лева, от които 8 са на Община Кюстендил, 7 на Община Дупница и един на Агенция „Пътна инфраструктура\", който е изпълнен на територията на област Кюстендил. По Оперативна програма „Наука и образование за интелигентен растеж“ и по Оперативна програма „Добро управление“ са одобрени по един проект на територията на областта. Сключените договори по Програмата за развитие на селските райони са 143. \r\nВенцеслав ИЛЧЕВ", "date": "2019.01.03", "title": "Кюстендил: В областта са сключени договори за изпълнение на 68 европейски проекта за общо над 61 млн. лв."}
{"url": "http://www.focus-news.net/news/2019/01/03/2608024/aa-delegatsiyata-na-sasht-e-v-ankara-i-predlozhi-na-turtsiya-raketi-peytriat.html", "text": "Намираща се на посещение в Анкара делегация от САЩ предложи на Турция продажба на американски системи за ПВО „Пейтриът”, предаде  Анадолската агенция (АА) . В момента делегацията води разговори в Председателството на военната промишленост с участието на представители също на външно министерство и на министерството на националната отбрана. Държавният департамент на САЩ одобри на 19 декември м.г. сделката за „Пейтриът” на обща стойност 3.5 млрд. ЩД. Тя включва 80 бр. усъвършенствани управляеми ракети „Patriot” от типа „MIM-104E”, 60 бр. ракети  „Patriot-3 (PAC-3)”  с разширени възможности; както и съответното оборудване. \r\nАгенцията за сътрудничество в отбранителната сигурност към Пентагона е уведомила днес Конгреса за тази продажба се посочва в официално съобщение по темата на Държавния департамент на САЩ. \r\nВ предлагания от Вашингтон отбранителен пакет са включени 4 бр. радарни комплекта от типа „AN/MQP-65”; 4 системи за контрол и прихващане на целите; 10 комплекта антенни системи; 20 пускови установки „M903”; 5 електрически централи; свързочни средства, апарати за изпитания, диапазони програми, помощно оборудване. \r\nОт дълго време САЩ иска Турция да се откаже от покупката от Русия на ЗРК „С-400”. Анкара обаче не е съгласна анулирането на доставките на ЗРК „С-400” да е предварително условия за покупката на „Пейтриът” от САЩ. \r\nУспоредно с цената на предлаганите от Вашингтон ПВО системи, Анкара има и друго очакване – а именно за споделяне на технологията за производството на „Пейтриът”. Затова Турция иска да получи „примамливо” предложение от САЩ за трансфер на технологии,, посочва още АА. . Георги Димов", "date": "2019.01.03", "title": "АА: Делегацията на САЩ е в Анкара и предложи на Турция ракети „Пейтриът”"}
{"url": "http://www.focus-news.net/news/2019/01/03/2608026/yavor-gechev-fondatsiya-chetiri-lapi-uvelichavat-se-sluchaite-na-zhestokost-spryamo-zhivotni-u-nas-mezhdu-koleda-i-nova-godina.html", "text": "Увеличаване на случаите на жестокост спрямо животни у нас между Коледа и Нова година отчитат от българския офис на Международната организация за защита на животните „Четири лапи“. Това съобщи за  Радио „Фокус“ - Пазарджик  Явор Гечев от Фондацията. В повечето случаи агресията е насочена към домашни и бездомни кучета и котки, като най-често те стават жертва на стрелба с огнестрелно оръжие или на отравяне. „Причините за това могат да бъдат различни – от прекомерната употреба на алкохол до наличието на повече свободно време, което насилниците могат да посветят на планирано отдавна убийство на животно, което по някакъв начин им пречи. Нерядко при употреба на огнестрелно оръжие извършителите разчитат да останат незабелязани заради постоянните гърмежи от фойерверки и пиратки. „Един от най-фрапиращите случаи на жестокост спрямо животни по празниците, за които в „Четири лапи“ е получен сигнал, е за кучето Мими, което на 23 декември е било простреляно от упор в главата от неизвестен извършител в Северния парк в София\", каза още Гечев. По думите му подобен случай на простреляно в главата от ловджии куче в столичния квартал „Бухово\" в навечерието на Нова година е предизвикал вълна от недоволство в социалните мрежи.  \r\nТой посочи, че продължават и отравянията на домашни и бездомни животни в паркове и градинки в Пазарджик, като през последната седмица има нови две отровени кучета, а от края на ноември миналата година общият брой на пострадали четириноги надхвърля 15, като до момента извършителят все още не е открит. „Жертви на насилие са не само бездомни, но и домашни животни. Хубавото е, че напоследък в повечето случаи от полицията реагират адекватно и изпращат на място група за оглед“, каза Гечев. \r\nРадослава МУРДЖЕВА", "date": "2019.01.03", "title": "Явор Гечев, Фондация  „Четири лапи“: Увеличават се случаите на жестокост спрямо животни у нас между Коледа и Нова година"}
{"url": "http://www.focus-news.net/news/2019/01/03/2608030/balgarskite-zimni-kurorti-hit-sred-makendontsite-obzor.html", "text": "България е една от най-предпочитаните дестинации за отдих, включително от гражданите на съседните ни страни. Македонците не правят изключение – те не се отказват от ваканции в зимните ни ски курорти, а най-предпочитаните от гражданите на югозападната ни съседка остават Банско и Боровец. Това става ясно от прегледа на местните медии, които приведоха данни за любимите дестинации на македонците. \r\nМакедонците не се отказват от зимни ваканции в курортите на съседна България, отбелязаха в редакцията на електронното издание на скопския вестник  „Независен“ , като поясниха, че Банско и Боровец са най-предпочитаните дестинации.   \r\nТуристическите агенции твърсят, че тенденцията на прекарване на почивки в Банско и Боровец продължава и тази година. Македонците посещават двата курорта заради големия избор на хотели и достъпните цени. \r\n„Интензивно се продават офертите за България поради големия избор на предложения за хотели, но годината е доста атрактивна и за сръбските Златибор и Копаонил. В Копаоник са изградени нови съоръжения и хотели, които са доста добри. Златибор за зимния период също е привлекателен“, обясняват от туристическата агенция „Савана\". \r\nЦените за настаняване на полупансион в хотелите в Банско се движат от 30 до 50 евро на ден в зависимост от вида на хотела, подобни са цените и в Боровец. По-евтино настаняване със закуска и вечеря можете да намерите в хотелите в Пампорово, където се предлагат същите условия за около 20 евро. \r\nНовото за македонските граждани при пътуване в България е, че от Нова година е въведено електронно закупуване на винетните стикери за автомобили, които то този момент можеха да се закупят и на границата. \r\nАко македонците решат да прекарат почивката си в съседна Сърбия, тогава ще трябва да платят от 40 евро нагоре за полупансион в Копаоник и Златибор. В тези туристически курорти апартаменти с напълно оборудвани кухни може да бъдат взети под наем за около 30 евро, допълва изданието.  \r\nИнтересът за почивки в местните туристически обекти в Македония като Маврово, Берово и Крушево, е по-малък. \r\nСтатията за афинитета на македонците към Банско и Боровец бе публикувана от редица други средства за масова информация в Македония, включително  „Република“, „Курир“, „Локално“, „Скопje Инфо“, „Нетпресс“, МТМ, Радио „Свободна Европа“, 1tv, eМагазин, „Бриф“, „Опсервер“ и др. \r\nСъщевременно скопското електронно издание  „Фактор“  приведе данни, съгласно които в първия работен ден от новата година на ГКПП „Деве Баир“ (от българска страна – ГКПП „Гюешево) са се образували колони с автомобили на влизащи в България. \r\nСъгласно информацията, до 12:00 часа местно време (13:00 часа българско време) през „ДЕВЕ Баир“ са преминали шест хиляди души. Заради големия брой хора се е стигнало до забавяне при осъществяването на проверките по границата.  \r\nСпоред Полицейската служба за гранична проверка и гранична полиция на Македония причината за увеличения брой превозни средства е свързано със завръщането на българските граждани, които са посетили Охрид и Албания за новогодишните празници. Но освен многобройните български туристи, броят на македонските и чуждестранните граждани, които са пътували в посока курортите Банско и Боровец, както и към Кюстендил, е бил също огромен.  \r\nСпециализираният портал   24.auto.mk  дава полезен съвет на македонските туристи, избрали да почиват в страната ни: Не се карайте за паркинг в България – ще свършите зле. \r\n„Много често най-големите скандали при шофиране е заради лошото паркиране. Ако сте в България обаче по-добре не се карайте, за да не свършите зле“, предупреждава медията. \r\nВ подкрепа на твърдението си медията публикува снимка, на която се виждат забити кирки в предния капак на автомобил – вероятно заради неправилното му паркиране. Кадърът е заснет на паркинг в София преди новогодишните празници.  24.auto.mk уточнява, че собственикът на превозното средство ще трябва да търси виновника или да поправи сам нанесените щети. \r\nТереза ГЕРОВА", "date": "2019.01.03", "title": "Българските зимни курорти – хит сред макендонците (ОБЗОР)"}
{"url": "http://www.focus-news.net/news/2019/01/03/2608025/rumen-petkov-abv-kato-chlen-na-nato-stranata-ni-tryabva-da-reagira-za-vaorazhenieto-na-kosovo-ot-sasht.html", "text": "Като член на НАТО страната ни трябва да реагира за въоръжението на Косово от САЩ. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Косово обяви създаването на армия, НАТО и ЕС с едни плахи декларации обявиха такава стъпка за крайно неприемлива. Тя противоречи на всички международни актове, с които голяма част от държавите признаха Косово. САЩ преминаха към въоръжаването на Косово, към доставката на оръжие и бронетехника. Как НАТО има една позиция, а ключовият член на НАТО има други действия? Това са двойни стандарти, които са унизителни за НАТО\", заяви Петков. \"Като член на НАТО трябва да реагираме, защото това е в нашия регион. Никой нормален човек няма съмнение, че между Сърбия и Косово напрежението ескалира до степен военен конфликт“, коментира той. „Косово и Албания обявиха създаването на единни гранично-пропусквателни пунктове. Албания е член на НАТО. На къде отиваме? Имаме определена система за сигурност, Албания е кандидат член на ЕС, това означава пряк достъп на Косово до тези база данни. Никой не се противопоставя, обявява се като първа стъпка за премахване на границите. Двойните стандарти достигат своя връх“, коментира Румен Петков. Той припомни как преди 10 години страната ни е приела закон, който според него е унищожил разузнавателната ни система. „Извадихме имената на хора, които са заложили живота си в името на България, защо НАТО тогава не реагира? Тогава всичко това беше подминавано. Като член на НАТО днес какво правим? Не е тайна, че разузнаването и контраразузнаването в България имат тежки проблеми в набирането на кадри, защото никой не знае кой утре ще извади списъците“, посочи лидерът на АБВ.  \r\nДаяна ДЮЛГЕРОВА", "date": "2019.01.03", "title": "Румен Петков, АБВ: Като член на НАТО страната ни трябва да реагира за въоръжението на Косово от САЩ"}
{"url": "http://www.focus-news.net/news/2019/01/03/2608031/dobrich-spryano-e-vodopodavaneto-v-tsentralna-gradska-chast-zaradi-prisaedinyavane-na-nov-vodoprovod-po-ul-nezavisimost.html", "text": "Спряно е водоподаването в централна градска част заради присъединяване на нов водопровод по ул. „Независимост“, предаде кореспондент на  Радио „Фокус” – Варна . По информация на Вик –Добрич авария по водопреносната мрежа се отстранява в града в кв. „Реджията“.  \r\nВ община Добрич-селска е нарушено водоподаването в с. Одринци, където има 2 аварии, и в с. Ловчанци. \r\nВ община Каварна - в с. Нейково. \r\nВ община Тервел – по ул. „Цар Иван Асен II“ в града. \r\nВ община Генерал Тошево – Помпена станция „Сираково“, в с. Бежаново и с. Росен. \r\nВ община Шабла – в района на къмпинг „Добруджа“, където има 2 аварии.  \r\nЖулиета НИКОЛОВА", "date": "2019.01.03", "title": "Добрич: Спряно е водоподаването в централна градска част заради присъединяване на нов водопровод по ул. „Независимост“"}
{"url": "http://www.focus-news.net/news/2019/01/03/2608032/chez-nereglamentirani-izkopni-deynosti-ostaviha-bez-elektrozahranvane-domakinstva-v-german-pancharevo-i-kokalyane.html", "text": "Нерегламентирани изкопни дейности оставиха тази сутрин без електрозахранване клиенти на ЧЕЗ Разпределение в Герман, Панчарево и Кокаляне. Това съобщиха от пресцентъра на  ЧЕЗ . Повредени бяха съоръжения на дружеството, като в резултат без ток за близо час останаха 2 500 домакинства и стопански клиенти. \r\nЕкипи на ЧЕЗ Разпределение реагираха незабавно, локализираха повредата и осигуриха захранване на засегнатите клиенти. Извършва се оглед на щетите, като след тяхното отстраняване ще бъде възстановена нормалната схема на захранване, което ще бъде придружено с кратковременни оперативни превключвания.  \r\nКомпанията настоява за съгласуване на изкопните дейности с компанията и стриктно спазване на нейните указания. Дружеството изготвя констативни протоколи при всички ситуации, когато е нарушена целостта на негови кабели, и предявява претенции за нанесени имуществени щети на фирмите, извършвали несъобразените дейности.", "date": "2019.01.03", "title": "ЧЕЗ: Нерегламентирани изкопни дейности оставиха без електрозахранване домакинства в Герман, Панчарево и Кокаляне"}
{"url": "http://www.focus-news.net/news/2019/01/03/2608033/petar-paunov-kmet-na-kyustendil-obshtinata-shte-izpolzva-dopalnitelno-otpusnatite-2-mln-leva-za-oborudvane-na-sotsialni-domove-i-remont-na-vodoprovoda-za-mineralna-voda.html", "text": "Общината ще използва допълнително отпуснатите 2 млн. лева за оборудване на социални домове и ремонт на водопровода за минерална вода. Това каза пред  Радио „Фокус” – Кюстендил  кметът на Общината Петър Паунов. Средствата бяха отпуснати с постановление на Министерски съвет. „Една част от тези средства ще отидат за оборудване на социалните домове, защото по реализираните проекти не е предвидено оборудване и ние го финансираме пряко от общинския бюджет”, каза Петър Паунов. По думите му друга част от тези пари ще отидат за ремонти и за подобряване на водопроводната мрежа за минерална вода в града, защото постоянно нараства потреблението и е необходимо системата да бъде обновявана. „Близо 60 години изобщо не беше работено по цялостната инфраструктура, преди да се заемем ние – преди около 8 години. Третата част от средствата ще бъдат насочени към подобряване на пътната инфраструктура. Ще обърнем внимание не само на общинския център, но и на уличната мрежа в малките населени места”, каза Петър Паунов. \r\nВенцеслав ИЛЧЕВ", "date": "2019.01.03", "title": "Петър Паунов, кмет на Кюстендил: Общината ще използва допълнително отпуснатите 2 млн. лева за оборудване на социални домове и ремонт на водопровода за минерална вода"}
{"url": "http://www.focus-news.net/news/2019/01/03/2608036/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на съвместното предаване на Община Дупница и  Радио „Фокус“ – Пирин  „Дупница - ключът към Рила“ ще ви срещнем с Анелия Геренска, директор на музея в града, която ще ни разкаже как преди 141 години на 14 януари по нов стил жителите на града, начело с първенците на новосформирания граждански комитет и свещеници, посрещат отряда на майор Орлински на горния мост в началото на града. Дупница е била освободена от османските войски и по-голямата част от турското население, живеещо в града се изтеглило в посока Горна Джумая. В Дупница днес гордо се издига паметна плоча на признателност пред подвига на руските войни-освободители под командването на майор Орлински, донесли свободата на Дупница. \r\nВъв втората част на изданието ще ви запознаем с един бележит жител на Дупница, който остава трайни следи в историята на България - Димитър Бисеров - Окулията. Той е основател на читалище „Зора 1858“ в Дупница, което е едно от първите в страната. За светлата памет на Окулията ще ни разкаже главният библиотекар в културната институция Валентина Алексиева. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева", "date": "2019.01.03", "title": "Акценти в предаването „Дупница - ключът към Рила“ по Радио „Фокус“ – Пирин"}
{"url": "http://www.focus-news.net/news/2019/01/03/2608034/dots-darina-naydenova-dietolog-pretoplenite-kartofi-i-meso-mogat-da-sadarzhat-kantserogenni-veshtestva-vodeshti-do-rakovi-zabolyavaniya.html", "text": "Претоплените картофи и ориз могат да съдържат канцерогенни вещества, водещи до ракови заболявания. Това каза в интервю за  Радио „Фокус“ – Варна  диетологът доцент Дарина Найденова. По думите ѝ на вид безобидният навик да използваме микровълновата печка може да доведе до неблагоприятни последици. „Оризът и картофите, както и месото, са склонни при претопляне или продължително загряване, да образуват опасни вещества. Това са така наречените канцерогени. Те могат да провокират, особено при наличие на други рискови фактори, някои ракови заболявания. Не е безобидно да се претопля многократно“, съобщи доц. Дарина Найденова. Тя обясни, че хората са склонни да приготвят голямо количество храна. Това помага в забързаното ежедневие на хората, които имат натоварен график и не могат готвят всеки ден. Затова тя препоръча на хората да претоплят само порцията, която ще консумират на едно хранене. „Ако мога да дам съвет той е, че в тези студени дни може малко по-дълго да се съхранява храната, но това означава, да си затопляме само това, което ще изядем на едно хранене, а другата да си остава студена навън или в хладилника“, каза още тя. По думите ѝ съвременните хора не страдат от липса на калории, а от липса на витамини поради еднотипното хранене. \r\nБояна АТАНАСОВА", "date": "2019.01.03", "title": "Доц. Дарина Найденова, диетолог: Претоплените картофи и месо могат да съдържат канцерогенни вещества, водещи до ракови заболявания"}
{"url": "http://www.focus-news.net/news/2019/01/03/2608035/russkie-afinyi-zaradi-izmeneniya-v-zakona-v-ukrayna-publikuvaha-instruktsii-za-oformyane-na-razpiska-za-seks.html", "text": "От 11 януари в Украйна влизат в сила изменения на Наказателния кодекс. От този ден нататък сексът без съгласие – устно, писмено или невербално – ще се счита за изнасилване. В тази връзка в социалните мрежи се появиха множество инструкции за правилното оформление на „разписка за секс“. Порталът  „Русские Афиньi“  привежда текста на един от вариантите: Как да напишем разписка за секс \r\nРазписката за секс е документ, който фиксира връзката между участниците в акта и показва доброволността на сексуалните отношения. \r\nПравилно съставена разписка е писмено доказателство в съда. Трябва да разбирате, както всеки разумен човек, че грамотността при получаване на разписка решава много. И само за минута ще научите всичко. Как да напишем разписка за съгласие? \r\nКакво да правите, когато бъдете помолени да правите секс? Най-добрата застраховка – разписка за доброволността на секса. Разбира се, този документ не гарантира 100% сигурност, но значително защитава вашата позиция. Юридически документ ли е разписката за секс? \r\nРазписката ще бъде писмено потвърждение за наличието на доброволно съгласие за секс. В допълнение, в разписката, можете да посочите конкретно какъв вид секс правят страните. Така, ако предявят някакви претенции към вас -  „не там, а не така“ - тогава разписката ще се превърне в защитен инструмент за вас. Юридически тънкости за съставянето на разписката за секс \r\n1. Желателно е да напишете разписката собственоръчно. (Мобилните приложения и технологии не са много подходящи). Така ще бъде по-лесно да се установи кой точно е написал разписката, а също така до известна степен свидетелства за доброволността и разбирането на това, за което е съставена тя.  \r\n2. Запазете разписката, която сте получили.  \r\n3. Разписката не трябва да съдържа корекции и зачерквания. Ако трябва да поправите нещо, тогава леко зачеркнете и напишете „поправеното е вярно“ до него и се подпишете. \r\n4. Броят на това колко пъти сте правили секс се посочва с цифри и думи. \r\n5. За какъв срок се издава разписката? По-добре е да посочите за неопределено време или да посочите конкретна дата. Можете да посочите мястото, където ще се изпълнява действието. \r\n6. Препоръчваме да получите разписка пред свидетели, които ще могат да потвърдят факта за доброволността на нейното издаване. Затова е желателно да уточните кои са тези, които ще помогнат за идентифициране на разписката в бъдеще. \r\n7. Има мнение, че е необходимо да се сключи договор и да бъде направена нотариална заверка. Действащото законодателство не предвижда такова задължение. Освен всичко друго това са и допълнителни разходи.  Тереза Герова", "date": "2019.01.03", "title": "„Русские Афиньi“: Заради изменения в закона: В Украйна публикуваха инструкции за оформяне на „разписка за секс“"}
{"url": "http://www.focus-news.net/news/2019/01/03/2608027/pazardzhik-dva-sluchaya-na-varitsela-sa-registrirani-za-poslednata-sedmitsa-na-teritoriyata-na-oblastta.html", "text": "Два случая на варицела са регистрирани в периода 24 – 30 декември на територията на област Пазарджик, сочи справка на  сайта на Националния център по обществено здраве и анализи . В отчетения период има един случай на остър вирусен хепатит.  \r\nВарицелата е вирусно заболяване, което се характеризира с повишена температура, отпадналост, главоболие, хрема, болки в гърлото, както и коремна болка с повръщане и диария. Един до три дни след заразяването се явява типичният обрив. Той е силно сърбящ, като се образуват червени петна и мехури. До средно 6 дни мехурите се пукат и се оформят корички, които впоследствие отпадат. Заболяването не изисква антибиотично или друг вид медикаментозно лечение.", "date": "2019.01.03", "title": "Пазарджик: Два случая на варицела са регистрирани за последната седмица на територията на областта"}
{"url": "http://www.focus-news.net/news/2019/01/03/2608039/veliko-tarnovo-37-godishen-mazh-e-zadarzhan-za-proyava-na-agresiya-i-zaplahi-kam-politseyski-sluzhiteli-v-debelets.html", "text": "37-годишен мъж е задържан за проява на агресия и заплахи към полицейски служители в Дебелец. Това съобщиха от пресцентъра на  МВР . Мъжът е арестуван на 2 януари 2019 г., след като следобед 67-годишна жена от град Дебелец потърсила съдействие от полицията. Жената обяснила, че 37-годишният ѝ син се държи агресивно и е изпочупил мебелите в жилището им. На адреса незабавно е изпратен полицейски екип, който е установил мъжа във видимо нетрезво състояние. Агресивното си поведение той прехвърлил и към униформените. Отправял заплахи, опитал да удари един от тях и да ритне друг. Мъжът е задържан с полицейска мярка до 24 часа. По случая е започнато досъдебно производство.", "date": "2019.01.03", "title": "Велико Търново: 37-годишен мъж е задържан за проява на агресия и заплахи към полицейски служители в Дебелец"}
{"url": "http://www.focus-news.net/news/2019/01/03/2608041/rumen-petkov-abv-partiyata-initsiira-anketa-proekt-v-koyato-grazhdanite-shte-vzemat-uchastie-po-klyuchovi-vaprosi-za-stranata.html", "text": "Партията инициира анкета-проект, в която гражданите ще вземат участие по ключови въпроси за страната. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „АБВ ще инициира широк обществен дебат, свързан със сигурността. Обществен, политически и експертен, който да привлече вниманието на обществото и да принуди институциите да предприемат действия за защита на националния ни интерес. Ние ще Ви предоставим една анкетна карта, с която ще се обърнем към гражданите“, посочи той, като обясни, че въпросите са свързани с енергийната сигурност на страната, двойните стандарти в Европа, изграждането на АЕЦ „Белене\" и други. „Европа се тресе. По този начин структурирана, тя не може да бъде това привлекателно и най-добро място за живеене каквото беше преди години. Това, което предоставяме е проект, ще разчитаме на медиите и на социалните мрежи, чрез нашите областни структури, за да се оформи окончателния текст и окончателно съдържание на отговорите.  От 1 февруари ще стартираме анкетата. Ние като политическа партия искаме гражданите да участват в сформирането на европейската политика и по ключови въпроси за националната ни сигурност“, коментира Петков.  \r\nАнкетата ще бъде публикувана на сайта на партията, където гражданите ще могат да гласуват анонимно.  \r\nДаяна ДЮЛГЕРОВА", "date": "2019.01.03", "title": "Румен Петков, АБВ: Партията инициира анкета-проект, в която гражданите ще вземат участие по ключови въпроси за страната"}
{"url": "http://www.focus-news.net/news/2019/01/03/2608040/plamena-zayachka-abv-balgariya-blesna-s-otsastvieto-si-pri-glasuvaneto-za-denonsirane-na-yadreniya-dogovor-mezhdu-rusiya-i-sasht.html", "text": "България блесна с отсъствието си при гласуването за денонсиране на Ядрения договор между Русия и САЩ. Това каза председателят на АБВ Младежи – София Пламена Заячка по време на пресконференция на партията, предаде репортер на  Агенция „Фокус“ . „Напрежението ескалира, включително и до границите на България. Фактът България да се окаже в силовото поле на противопоставяне между ЕС, САЩ и Русия е все по-реален. Заплахата за прекратяване на договора, сложил край на Студената война, е с една крачка по-близо“, посочи тя. \r\n„Това гласуване потвърждава намерението на САЩ за излизане и денонсиране на Ядрения договор“, обясни Заячка и посочи, че  подобни действия биха върнали острата конфронтация в Европа. „Тази радикално различна ситуация е тест за управляващите в България. От тях зависи да отстоят националния интерес и сигурност,“ обясни още председателят на АБВ Младежи-София. България блесна с отсъствието си. България не присъства в зала и не взе отношение по въпроса. Каква е позицията на България по общата позиция на ЕС? Престъпление е да не се вземе отношение по темата. Ние от АБВ настояваме от пасивен наблюдател и регистратор на събитията България да си върне ролята на уважаван партньор в ЕС, НАТО, ООН и да бъде лидер не само на Балканите, но и в Черноморието“, заяви Заячка. \r\nТя каза още, че България би могла да инициира процеси, с които да подсигури Черноморската и енергийната си сигурност. „България може да защити националния си интерес като включи Дунавската стратегия като неизменен фактор и част от Черноморския регион“, подчерта тя, като обясни, че това страната ни не го е направила по време на Председателството на Съвета на ЕС. \r\nДаяна ДЮЛГЕРОВА", "date": "2019.01.03", "title": "Пламена Заячка, АБВ: България блесна с отсъствието си при гласуването за денонсиране на ядрения договор между Русия и САЩ"}
{"url": "http://www.focus-news.net/news/2019/01/03/2608042/yordan-yordanov-kmet-na-dobrich-do-kraya-na-mesets-mart-se-ochakva-da-priklyuchi-rabotata-po-proekta-za-obnovyavane-na-vodniya-sektor-v-grada.html", "text": "До края на месец март тази година се очаква да приключи работата по проекта за обновяване на водния сектор в града. Проектът е най-мащабният за Добрич. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Община град Добрич Йордан Йорданов. Той добави, че към края на 2018 г. по този проект са изпълнени над 65% от дейностите по лот 2 и лот 3.  \r\nПо думите му друг акцент в работата на Общината тази година са мащабните ремонти на уличната мрежа, които продължават – ремонт на асфалт, тротоари, улично осветление и междублокови пространства. Според кмета ще продължи и работата по прилагане на мерки за енергийна ефективност за многофамилни жилищни сгради. Йорданов посочи, че предстои саниране на 20 от общо предвидени 40 жилищни блока. „Продължаваме да развиваме общинската полиция, която започна работа през 2018 г. Общинската полиция вече има своя сграда с офиси. Започва работа и репатраторът, с което ще се контролира неправилното паркиране в града. Ще предложим в бюджета на град Добрич за 2019 година приоритет да бъде образованието. Това означава активни ремонтни работи на застарелия сграден фонд на детските градини и ясли, на училищата. Повечето публични сгради в нашия град – общински или държавни, не са ремонтирани повече от 30 години“, каза още кметът Йордан Йорданов. Той добави, че през новата година за Добрич предстоят много и хубави неща. „Вярвам, че доброто предстои и ще забравим неудобствата от изграждането на водния цикъл. Искам да кажа, че много хора, които живеят по високите етажи в жилищните комплекси, могат да направят обратна връзка и да споделят какъв е ефектът от изграждането на водния цикъл – постоянно водоподаване, добро налягане, без аварии. Хората в това отношение са доволни. През 2019 г. ще бъдат зарадвани, когато всичко бъде асфалтирано и градът бъде приведен в европейски вид, за който ние мечтаем повече от 20 години“, посочи кметът.  \r\nЖулиета НИКОЛОВА", "date": "2019.01.03", "title": "Йордан Йорданов, кмет на Добрич: До края на месец март се очаква да приключи работата по проекта за обновяване на водния сектор в града"}
{"url": "http://www.focus-news.net/news/2019/01/03/2608038/ria-novosti-gartsiya-poluchi-parvite-dostavki-na-vpg-ot-sasht.html", "text": "Първата партида от втечнен природен газ (ВПГ) бе доставена В Гърция от САЩ, предава  РИА Новости , като се позовава на информация от оператора на гръцката национална газопреносна система DESFA. \r\nГърция получи първите доставки в неделя, 30 декември 2018 г. Обемът на първата партида е 168 хиляди кубически метра (или 1,772,400 MWh), закупени в съответствие със споразумението между гръцката газова компания DEPA и американската CHENIERE, се казва в съобщение от DESFA. По-рано бе съобщено, че в първата партида ще бъде около 150 хиляди кубически метра, припомня агенцията. \r\nТерминалът „Ревитуса отваря пътя за нови перспективи за доставките на газ и диверсификация на източниците на снабдяване, както и надеждността на доставките за Югоизточна Европа, което прави Гърция основния газопреносен център в региона\", заявиха от DESFA. \r\nРуската информационна агенция припомня, че в рамките на посещението си в САЩ през октомври 2017 г. гръцкият премиер Алексис Ципрас обяви, че страната му възнемерява да закупи ВПГ от американците. Съобщението за първата доставка се появи на 13 декември 2018 г. и съвпадна с началото на стратегическия диалог между САЩ и Гърция. \r\nМеждувременно източник в правителствените среди в Гърция разкри пред РИА Новости, че ще бъде необходимо да се проучи внимателно каква ще бъде ползата от доставките на ВПГ от САЩ в бъдеще. Той е по-скъп от природния газ, доставян по тръба, припомни източникът. Тереза Герова", "date": "2019.01.03", "title": "РИА Новости: Гърция получи първите доставки на ВПГ от САЩ"}
{"url": "http://www.focus-news.net/news/2019/01/03/2608043/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "Една от основните теми в предаването „Асеновград – Богоизбран пред портите на Родопите“ на  Радио „Фокус“ - Пловдив  е един от големите християнски празници Богоявление, който празнуваме на 6 януари. Според вярванията Бог се явява в своето триединство на Отец, Дух и Син в деня, в който Йоан Кръстител кръщава Иисус Христос във водите на река Йордан. Община Асеновград заедно с Архиерейско наместничество и с Военното формирование 24490 е подготвила богата програма за своите жители. Тя започва в 08.30 часа с литийно шествие от асеновградските църковни храмове до Пешеходния мост, където в 09.00 часа ще се състои Празничен водосвет и ще се извърши ритуала по хвърлянето на Богоявленския кръст. В 10.00 часа ще се проведе тържествено освещаване на бойните знамена на Военно формирование 24490 на пл. ”Акад. Николай Хайтов”. Отново на същото място от 10.30 часа ще започне празничен концерт. Още за празника ще чуем от отец Йордан Георгиев, архиерейски наместник на Асеновград.  \r\nПрез декември 2018 година бе представена книгата „Сърца за добруване“ на Емилия Колева, ръководител на отдел „Изкуство“ в Градска библиотека „Паисий Хилендарски“. Книгата представлява сборник с документални разкази на творци и „чудаци“ от Асеновград. Още подробности ще научим от самата Емилия Колева. Предаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Водещ е Мария Русева.", "date": "2019.01.03", "title": "Акценти в предаването „Асеновград – Богоизбран пред портите на Родопите“ на Радио „Фокус“ - Пловдив"}
{"url": "http://www.focus-news.net/news/2019/01/03/2608037/varna-okrazhniyat-sad-pusna-ot-aresta-17-godishniya-mladezh-obvinen-za-ubiystvoto-na-bashta-si-mladezh-v-selo-osenovo.html", "text": "Варненският окръжен съд реши да пусне от ареста 17-годишния младеж, обвинен за убийството на баща си младеж в село Осеново, предаде репортер на  Радио „Фокус“ – Варна . Момчето, което е руски гражданин, ще бъде под надзора на инспектор от Детска педагогическа стая към Районното управление в Аксаково. Според адвоката на младежа Юлиян Георгиев най-вероятно той и майка му ще се върнат в дома си в село Осеново. Майката е длъжна да уведомява властите, ако двамата решат да напуснат населеното място.  \r\nИнспекторът от Детска педагогическа стая ще уточни всички тези подробности. Разглеждането на мярката за неотклонение на момчето се гледаше днес при закрити врата от състав на Окръжния съд. Искането на прокуратурата бе младежът да остане в ареста по повдигнатото му обвинение по чл. 116 от Наказателния кодекс. „Предвиденото наказание по това обвинение е най-тежкото възможно\", коментира адвокатът Юлиян Георгиев. Според него убийството е станало при самозащита. По думите му това, което клиентът му е разказал за станалото на 1 януари вечерта, е, че 42-годишният баща под влияние на алкохола е нападнал майката, опитвайки се да я души. Така младежът е наръгал с нож баща си, но не е целял убийството му. Според адвоката майката и синът са били жертви на системен тормоз и физическо насилие в дома. Те обаче не са подавали сигнали до социалните с искане за защита. Малцина от съседите им знаели за проблемите им, но никой не е предприемал някакви действия.  \r\nПо първоначална информация семейството е от Москва, но преди 5 - 6 години продали жилището си там и купили имота в село Осеново. Убитият 42 годишен мъж е имал бизнес у нас. \r\nДиана СТОЕВА", "date": "2019.01.03", "title": "Варна: Окръжният съд пусна от ареста 17-годишния младеж, обвинен за убийството на баща си младеж в село Осеново"}
{"url": "http://www.focus-news.net/news/2019/01/03/2608045/pazardzhik-dvama-mazhe-ot-sarnitsa-sa-zadarzhani-za-transportirane-na-nezakonno-dobita-darvesina.html", "text": "Двама мъже от Сърница са задържани за транспортиране на незаконно добита дървесина, съобщиха от  ОДМВР - Пазарджик . Около 03.00 часа в местността Комитско дере край Сърница автопатрул при РУ - Велинград засякъл товарен автомобил „Щаер“. Водачът е бил с инициали А.К. на 31 г., а до него пътувал мъж с инициали Р. Ц. на 33 г. (и двамата от Сърница). Полицаите установили, че в камиона се превозват иглолистни трупи, всяка с дължина от по 4 метра. Дървесината не била маркирана с контролна горска марка, а мъжете не разполагали с редовно писмено позволително. Камионът и трупите са иззети и оставени за съхранение в ДГС - Чехльово. Спрямо мъжете е образувано бързо производство.", "date": "2019.01.03", "title": "Пазарджик: Двама мъже от Сърница са задържани за транспортиране на незаконно добита дървесина"}
{"url": "http://www.focus-news.net/news/2019/01/03/2608044/sport-obyaviha-sastava-na-balgariya-za-fed-kap.html", "text": "Капитанът на България за \"Фед Къп\" Дора Рангелова определи състава ни за предстоящите мачове от група I на зона Европа/Африка. Надпреварата ще се проведе в Жельона Гура (Полша) от 6 до 9 февруари 2019 г. За България ще играят Виктория Томова, Изабелла Шиникова, Гергана Топалова и Петя Аршинкова. \r\nОсвен България на турнира ще участват тимовете на Русия, Украйна, Полша, Естония, Дания и Швеция. \r\nОтборите ще бъдат разпределени в две групи (една с три отбора и една с четири). Победителите от всяка група ще играят на финал за спечелване на промоция. \r\nНашите момичета ще бъдат на лагер в гр. Пловдив от 30 януари до 2 февруари. \r\nВенцислав ДРАГОМАНОВ", "date": "2019.01.03", "title": "Спорт: Обявиха състава на България за „Фед Къп“"}
{"url": "http://www.focus-news.net/news/2019/01/03/2608048/blagoevgrad-kukersko-defile-se-provede-za-poredna-godina-v-selo-krupnik.html", "text": "За поредна година на стадиона в село Крупник се е провело традиционно кукерско дефиле, участие са взели 4 групи. Това съобщи за  Радио „Фокус“ – Пирин  Иванка Чакалска, кмет на населеното място. Пред публиката в Крупник са били представени традиционни образи – бабугери, мечки, мечкари, старци и бабички и различни персонажи. Кметът на селото Иванка Чакалска е посрещнала лично всички, като за най-малките е имало награди – медали, а за всяка група е била подготвена купа за спомен от „Сурва-2019“. На 12 януари пък предстои кукерите от селото да вземат участие във фестивала „Симитлия – Древната земя на кукерите“, което е едно от най-чаканите събития за жителите не само на Община Симитли, но и на хората от цялата страна. \r\nЛивия НИНОВА", "date": "2019.01.03", "title": "Благоевград: Кукерско дефиле се проведе за поредна година в село Крупник"}
{"url": "http://www.focus-news.net/news/2019/01/03/2608047/yavor-gechev-fondatsiya-chetiri-lapi-prodalzhavame-da-poluchavame-signali-za-otravyaniya-i-nasilie-sreshtu-domashni-i-bezdomni-zhivotni-v-parkove-i-gradinki-v-pazardzhik.html", "text": "Продължаваме да получаваме сигнали за отравяния и насилие срещу домашни и бездомни животни в паркове и градинки в Пазарджик, като през последната седмица има нови две отровени кучета. Това съобщи за  Радио „Фокус“ - Пазарджик  Явор Гечев от Фондация „Четири лапи“. По думите му от края на ноември миналата година общият брой на пострадали четириноги надхвърля 15. До момента извършителят все още не е открит.  „Съветът ни към гражданите е при всеки случай на насилие над животно да бъде подаван сигнал за извършено престъпление на тел. 112, а в случай, че диспечерите откажат съдействие – и до дежурен районен прокурор“, каза Гечев. От организацията настояват да бъде въведен по-стриктен контрол за притежаването на ловно оръжие и отровни вещества, тъй като от една страна с тях най-често се извършват престъпления спрямо животни и разкриването им е най-трудно, а от друга – неправилната им употреба представлява опасност и за хората. \r\nРадослава МУРДЖЕВА", "date": "2019.01.03", "title": "Явор Гечев, Фондация „Четири лапи“: Продължаваме да получаваме сигнали за отравяния и насилие срещу домашни и бездомни животни в паркове и градинки в Пазарджик"}
{"url": "http://www.focus-news.net/news/2019/01/03/2608046/parviyat-zvezden-dazhd-za-2019-g-predstoi-tazi-vecher.html", "text": "Първият звезден дъжд за 2019-та предстои тази вечер. Това съобщиха за  Радио „Фокус“ – Велико Търново  от Астрономическа обсерватория и планетариум – Габрово. Явлението, което очакваме, всъщност е част от метеоритния поток Квадрантиди. Той е ежегоден и протича в периода от около 28 декември до 12 януари, като пикът е в нощта между 3 и 4 януари. „Лошото е, че тази вечер времето ще е облачно и температурите ще са много ниски, което вероятно ще спре много хора да го гледат. За да успеят да видят всичко, желаещите трябва да са извън града, на тъмно място и да отделят много време. Средната му интензивност е приблизително 20 метеора в час, но те не падат регулярно. Може да около 30 минути да паднат 10 метеора, а в следващите 30 да няма нито един“, поясни дежурният от Обсерваторията. \r\n„Звездният дъжд“, който се очаква тази вечер, всъщност представлява останки от комети, които се движат по дадена траектория. Когато планета премине през тях, както ще се случи със Земята, те навлизат в атмосферата й и се виждат. Изгарят на около 10 км от повърхността. \r\nЛуиза ТРАНЧЕВА", "date": "2019.01.03", "title": "Първият звезден дъжд за 2019 г. предстои тази вечер"}
{"url": "http://www.focus-news.net/news/2019/01/03/2608050/kyustendil-institutsiite-v-oblastta-sa-v-palna-gotovnost-za-ochakvanoto-vloshavane-na-meteorologichnata-obstanovka.html", "text": "В пълна готовност са институциите в Кюстендил относно очакваното влошаване на метеорологичната обстановка. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. Прогнозата е за снеговалежи и ниски температури. Чалъков посочи, че на този етап няма постъпвали сигнали от страна на граждани, а обстановката в региона е спокойна. Осъществена е връзка с всеки един от кметовете и кметските наместници, направена е координация с тях с цел проверяване на самотно живеещите хора и тези в отдалечените махали. „Община Кюстендил има актуализирани планове за действие при усложнена зимна обстановка. Те касаят действия за защита на населението при усложнена обстановка – снегонавяване, обледяване и свлачища”, каза Ивайло Чалъков. \r\nВенцеслав ИЛЧЕВ", "date": "2019.01.03", "title": "Кюстендил: Институциите в областта са в пълна готовност за очакваното влошаване на метеорологичната обстановка"}
{"url": "http://www.focus-news.net/news/2019/01/03/2608053/sofiya-vremenno-e-ogranicheno-dvizhenieto-v-izprevarvashtata-lenta-po-avtomagistrala-hemus-pri-km-56-v-posoka-varna-poradi-patnotransportno-proizshestvie.html", "text": "Временно е ограничено движението в изпреварващата лента по автомагистрала „Хемус“ при км 56 в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се регулира от „Пътна полиция“. Шофьорите трябва да се движат с повишено внимание и съобразена скорост.", "date": "2019.01.03", "title": "София: Временно е ограничено движението в изпреварващата лента по автомагистрала „Хемус“ при км 56 в посока Варна поради пътнотранспортно произшествие"}
{"url": "http://www.focus-news.net/news/2019/01/03/2608054/rumen-petkov-abv-partiyata-ni-ima-gotovnost-da-zapochne-podpiska-za-referendum-protiv-razgrashtane-na-dopalnitelen-voenen-kontingent-na-teritoriyata-na-balgariya.html", "text": "Искам да декларирам готовността на ПП АБВ да започне подписка за иницииране на референдум против разгръщане на допълнителен военен контингент на територията на България. Това каза председателят на ПП АБВ Румен Петков по време на пресконференция в централата на партията, предаде репортер на  Агенция „Фокус“ . „Имаме основание да считаме, че България е подложена на натиск за разполагането на допълнителни военни контингенти на територията на страната“, подчерта Петков. „Ние имаме договор, с който на наша територия са разположени бази за обучение и подготовка. Те могат да обучават 2500 армейци, за не повече от 3 месеца - 5 000“, посочи той, като обясни, че каквито и други допълнителни ангажименти да се предприемат, това е престъпление за икономиката на страната. Ако се предприемат определени стъпки това може да срине нашия туризъм“, каза още лидерът на АБВ. \r\nДаяна ДЮЛГЕРОВА", "date": "2019.01.03", "title": "Румен Петков, АБВ: Партията ни има готовност да започне подписка за референдум против разгръщане на допълнителен военен контингент на територията на България"}
{"url": "http://www.focus-news.net/news/2019/01/03/2608028/georgi-ilchev-abv-priemaneto-na-doklada-za-zakupuvane-na-iztrebiteli-f-16-e-unizitelno-i-protivorechi-na-predishno-reshenie-na-narodnoto-sabranie.html", "text": "Приемането на доклада за закупуване на изтребители F-16 e унизително и противоречи на предишно решение на Народното събрание. Това каза областният координатор на ПП АБВ за Пловдив Георги Илчев по време на пресконференция, предаде репортер на  Агенция „Фокус“ . „Ние се постарахме да намерим този доклад и добре да го анализираме. Това, което отразява нашата позиция е безпокойството, което изказваме относно подхода по действия и решаване на този въпрос, а именно закупуване на нови самолети за Българската армия“, посочи той, като обясни, че този доклад противоречи на всичко, което е заложено в предишно решение на Народното събрание по отношение на цена, начин на плащане, на срокове за доставка, отворени до безкрайност. \"Противно на приетите вече правила и рамки е всичко това да се промени, да се делегира на Министерски съвет и да бъде превърнато в междудържавен договор, без последваща ратификация от Народното събрание“, коментира той.    \r\n\"Ние ще следим този въпрос и начинът, по който ще мине това гласуване и вземане на решение със съответните доводи. Това, което се случва до момента показва една унизителна позиция, която заема българската държава пред европейските партньори и пред всички. Ние показваме, че не можем да реализираме конкурси и да спазваме правила, които сами си задаваме“, посочи още Илчев.    \r\nДаяна ДЮЛГЕРОВА", "date": "2019.01.03", "title": "Георги Илчев, АБВ: Приемането на доклада за закупуване на изтребители F-16 e унизително и противоречи на предишно решение на Народното събрание"}
{"url": "http://www.focus-news.net/news/2019/01/03/2608055/ministar-krasimir-karakachanov-kam-36-iya-kontingent-v-afganistan-vsichki-nie-sme-dlazhni-da-pokazhem-che-balgarskata-armiya-ne-e-samo-dekor-po-vreme-na-paradi.html", "text": "Всички ние сме длъжни да покажем, че българската армия не е само декор по време на паради. Това заяви министърът на отбраната Красимир Каракачанов на площад ,,Възраждане“ в Плевен по време на тържествения ритуал по посрещането на 36-ия контингент в Афганистан от международната мисия на НАТО ,,Решителна подкрепа“, предаде репортер на  Радио ,,Фокус“ . За отлично изпълнените задачи военнослужещите са наградени. На тържествения ритуал присъстваха и началникът на отбраната ген. Андрей Боцев, кметът на Община Плевен Георг Спартански, председателят на Общинския съвет Мартин Митев и областният управител Мирослав Петров. ,,Щастлив съм, че се върнахте живи и здрави, както бе моето пожелание към командирите. Поздравявам ви за добре изпълнената мисия. Надявам се, че е допринесла за Вашата подготовка и повишаване на уменията и знанията, които се придобиват при подобни мисии. Пожелавам Ви успешна Нова година, в която всички ние да покажем, че Българската армия е онази основна институция, на базата на която се крепи държавността ни. Тя е институцията, която е призвана да бъде основен стълб по сигурността, независимостта и суверенитета на Република България.\" \r\nВиолета КРЪСТЕВА", "date": "2019.01.03", "title": "Министър Красимир Каракачанов към 36-ия контингент в Афганистан: Всички ние сме длъжни да покажем, че българската армия не е само декор по време на паради"}
{"url": "http://www.focus-news.net/news/2019/01/03/2608056/veliko-tarnovo-svleche-se-chast-ot-skalniya-venets-pri-manastira-sveta-troitsa.html", "text": "Свлече се част от скалния венец при манастира „Света Тройца“ край Велико Търново, предаде репортер на  Радио „Фокус“ – Велико Търново . Първи за падналата скална маса сигнализираха от групата за здравословен начин на живот „TаrnovoRuns“ с предупреждение туристите да внимават, преминавайки в този участък. Това е поредно свличане от венеца, където се е намирала тракийска крепост „Чуй петела“. Скалната маса е във високите части и не е нанесла поражения. Пътят до манастира не е затворен и до обителта се стига спокойно. \r\nНадежда КРЪСТЕВА", "date": "2019.01.03", "title": "Велико Търново: Свлече се част от скалния венец при манастира „Света Троица“"}
{"url": "http://www.focus-news.net/news/2019/01/03/2608049/krasimir-lalov-prevozvach-ako-se-prieme-paketat-mobilnost-ili-ostavame-v-balgariya-i-falirame-ili-zapochvame-da-prenasyame-firmite-si-v-starite-strani-chlenki.html", "text": "Ако се приеме пакетът „Мобилност“ - или оставаме в България и фалираме до половин година, или веднага трябва да започнем да пренасяме фирмите си в старите страни членки. Това каза в интервю за  Агенция „Фокус“  зам. - председателят на Национално сдружение на българските превозвачи Красимир Лалов. По думите му ако пакетът се приеме следващият ход е да се иска референдум за напускане на  ЕС. „Друг ход не можем да имаме. Загубите просто са огромни. Целият потенциал  ще се премести точно по тези страни. Фирмите и нашите работници ще бъдат принудени да си плащат данъците и осигуровките, а в България и в бюджета няма да има какво да влиза. Толкова е елементарно и просто, че не ми е ясно как нашият висш икономически и политически елит не го е видял и не е взел мерки в тази насока“, допълни Лалов.  \r\nТеодора Патронова Пълния текст на интервюто четете по-късно в „Мнение”.", "date": "2019.01.03", "title": "Красимир Лалов, превозвач: Ако се приеме пакетът „Мобилност“-  или оставаме в България и фалираме, или започваме да пренасяме фирмите си в старите страни членки"}
{"url": "http://www.focus-news.net/news/2019/01/03/2608061/smolyan-snyag-vali-v-oblastta-patnite-nastilki-sa-mokri.html", "text": "Сняг вали в Смолян, пътните настилки са мокри, снеговалеж има и по високите части в областта, но няма въведени ограничения по проходите и републиканските направления, съобщи за  Радио „Фокус“ – Смолян  дежурният в Областно пътно управление – Смолян. Снежната покривка в региона е малка между 2 и 5 см. Температурата на въздуха е в интервала от минус 9 до 0 градуса. Машините на пътноподдържащите фирми са на терен и непрекъснато се извършва опесъчаване и осоляване на пътните настилки по всички пътища в област Смолян. \r\nПо обяд тежкотоварен автомобил е закъсал на 12-процентовия наклон преди курорта Пампорово. Причината най-вероятно е била претоварване на автомобила. На място е извършено допълнително опесъчаване и камионът е продължил по пътя. Не се е налагало затваряне на участъка и автомобилите са преминавали оттам безпроблемно. От Пътната служба предупреждават водачите да тръгват на път с автомобили подготвени за движение при зимни условия и да шофират внимателно и със съобразена скорост заради очакваните валежи и минусови температури, които може да доведат до заснежаване или заледяване на пътните настилки. \r\nНели ГЕРГЬОВСКА", "date": "2019.01.03", "title": "Смолян: Сняг вали в областта, пътните настилки са мокри"}
{"url": "http://www.focus-news.net/news/2019/01/03/2608059/bobi-lazarov-sayuz-na-slepite-trima-dushi-pritezhavat-kuche-vodach-v-oblastite-blagoevgrad-i-kyustendil.html", "text": "Трима души притежават куче-водач в Благоевградска и Кюстендилска области. Това каза за  Радио „Фокус“ - Пирин  Боби Лазаров, председател на Съюза на слепите за областите Благоевград и Кюстендил. „Благодарение на Фондация „Очи на четири лапи“ такова куче в България се получава за символична сума от 1 лев. Ако човек иска да закупи такова куче от чужбина, то струва около 10 000 долара“, каза още Лазаров. По думите му преди да ползваш такова куче, трябва да преминеш през няколко стъпки. На първо място, трябва да бъдеш обучен да се движиш с бял бастун, тъй като кучето не го заменя. \r\nЛора КАЛЧЕВА", "date": "2019.01.03", "title": "Боби Лазаров, Съюз на слепите: Трима души притежават куче-водач в областите Благоевград и Кюстендил"}
{"url": "http://www.focus-news.net/news/2019/01/03/2608051/yuliyan-georgiev-advokat-17-godishniyat-vladislav-e-bil-v-polozhenie-na-neizbezhna-otbrana-kogato-e-ubil-bashta-si-v-selo-osenovo.html", "text": "17-годишният Владислав, който уби на 1 януари баща си в село Осеново, е бил в положение на неизбежна отбрана. Това коментира при гледането на мярката за неотклонение на младежа в Окръжния съд адвокатът му Юлиян Георгиев, предаде репортер на  Радио „Фокус“ – Варна . Според юриста става въпрос за тежък битов скандал, при който е упражнено насилие над майката и над детето. По думите му младежът не трябва да бъде наказван изобщо, защото е спасявал живота на майка си, както и своя живот. „Обвинението, което прокуратурата е повдигнала, е възможно най-тежкото. Това е едно дете - отличен ученик, активен участник в олимпиади и конкурси. Ситуацията е била изключително критична за крехката му психика“, обясни юристът. „В момент, в който майката е била в критична ситуация, синът се е намесил и ударът не е попаднал там, където е искал, защото майката е душена от бащата, имало е съпротива“, обясни адвокат Георгиев. Пред него момчето е разказало, че в опита си да защити своя живот и този на майка си, е отклонило по някакъв начин телата на родителите си, и това е довело до фаталната развръзка. Юристът акцентира върху това, че днес майката на Владислав е дошла в съдебната зала с видими следи от насилие по тялото и лицето. С наранявания е и 17-годишният младеж. „По делото ще се работи, но момчето ще има възможност да се върне в училище. Да се надяваме, че там ще съумее отново да се впише в средата. Той е активен участник в мероприятията в училището. Да се надяваме, че с помощта на майка си и на инспектора от Детската педагогическа стая ще успее да се преодолее този травматичен шок“, каза още адвокат Георгиев. Той уточни, че следовател е назначил няколко експертизи, които тепърва ще се правят. Продължават и разпитите на свидетели. \r\nДиана СТОЕВА", "date": "2019.01.03", "title": "Юлиян Георгиев, адвокат: 17-годишният Владислав е бил в положение на неизбежна отбрана, когато е убил баща си в село Осеново"}
{"url": "http://www.focus-news.net/news/2019/01/03/2608060/v-api-shte-bade-daden-brifing-vav-vrazka-sas-sistemata-za-kupuvane-na-elektronna-vinetka.html", "text": "В 16.30 часа в сградата на Агенция „Пътна инфраструктура“ ще бъде даден брифинг относно системата за купуване на електронна винетка. Това съобщиха от пресцентъра на  Агенция „Пътна инфраструктура“ . Изявление ще направят Антон Антонов, директор на „Национално ТОЛ управление“, както и проф. Олег Асенов.", "date": "2019.01.03", "title": "В АПИ ще бъде даден брифинг във връзка със системата за купуване на електронна винетка"}
{"url": "http://www.focus-news.net/news/2019/01/03/2608058/varna-maykata-na-mladezha-obvinen-za-ubiystvoto-v-selo-osenovo-tvardi-che-ubitiyat-rusnak-e-tormozel-fizicheski-neya-i-sina-.html", "text": "От години убитият в село Осеново 42-руски гражданин е малтретирал семейството си. Това каза днес след съдебно заседание майката на младежа, задържан за убийството, предаде репортер на  Радио „Фокус“ – Варна . В съда тя дойде с видими следи от насилие и синини по лицето. Жената посочи, че се радва, че магистратите са взели решение да пуснат 17-годишния ѝ син у дома.  \r\nСпоред адвоката му Юлиян Георгиев до фаталната развръзка се е стигнало в условията на неизбежна отбрана. По думите му бащата е имал лошо пиянство и това неведнъж е ставало причина за подобни случки на физическа саморазправа. За да подкрепи в съда обвинения за убийството младеж беше и братът на починалия мъж, който е пристигнал от Москва веднага след инцидента.  \r\n„Касае се за семейно спречкване, при което синът е убил баща си, използвайки нож. В прекалено ранен етап сме на разследването, за да твърдим със сигурност какво точно се е случило и дали е имало системно насилие. Това тепърва ще се изяснява. Във всички случаи, имало е конфликт, но как точно са се случили нещата, трябва ни време да го изясним“, коментира прокурор Пламен Михайлов, който от името на Окръжна прокуратура поиска младежът да остане за постоянно в ареста. \r\nДиана СТОЕВА", "date": "2019.01.03", "title": "Варна: Майката на младежа, обвинен за убийството в село Осеново, твърди, че убитият руснак е тормозел физически нея и сина ѝ"}
{"url": "http://www.focus-news.net/news/2019/01/03/2608062/kyustendil-obshtina-dupnitsa-organizira-obshtestveno-obsazhdane-na-rezultatite-ot-izvarshena-inventarizatsiya-na-gorski-teritorii.html", "text": "Община Дупница организира обществено обсъждане на резултатите от извършена инвентаризация на горски територии. Това съобщиха за  Радио „Фокус” – Кюстендил  от Общината. Общественото обсъждане е насрочено за 10 януари от 10.00 часа в заседателната зала. На него могат да присъстват всички заинтересовани лица. Касае се за извършена инвентаризация, горско стопански план и план за дейностите по опазване от пожари на горски територии, собственост на Община Дупница. Проверките са извършени от страна на експерти от Регионална дирекция по горите – Кюстендил. В рамките на общественото обсъждане ще бъдат представени резултатите, както и разработените планове. \r\nВенцеслав ИЛЧЕВ", "date": "2019.01.03", "title": "Кюстендил: Община Дупница организира обществено обсъждане на резултатите от извършена инвентаризация на горски територии"}
{"url": "http://www.focus-news.net/news/2019/01/03/2608064/german-germanov-targovsko-promishlena-palata-dobrich-zanapred-shte-tarsim-po-tyasno-satrudnichestvo-s-obshtinata-kato-uchastie-v-obshti-proekti.html", "text": "Занапред ще търсим по-тясно сътрудничество с Общината като участие в общи проекти. Това каза в предаването „Добрич - Блян вихрен, понесен над степ ековита...“ на  Радио „Фокус“  Герман Германов, секретар на Търговско-промишлената палата –Добрич и председател на Постоянната комисия „Управление на общинска собственост, приватизация, следприватизационен и следконцесионен контрол“. Според специалиста бизнесът в Добрич не се различава особено от бизнеса в цялата страна. „Разликите са минимални. Местният бизнес определя 2018-та като сравнително спокойна година. Той макар и бавно и с доста спокойни темпове се е върнал в състоянието на растеж след годините на криза\", отбеляза Герман Германов. „Сега нещата са доста по-нормални. Достъпът до финансиране е сравнително по-лек, всъщност по-евтин поне засега. Но въпреки това фирмите си имат своите проблеми, които освен строго погледано във всяка една фирма, свързано с организация, пазари, доставки, мисля, че има един много общ проблем за всички фирми, за целия бизнес и въобще за всички работодатели. Това е липсата на работна ръка“, каза специалистът. „Ако допреди няколко години борбата е била с безработицата, то сега работодателите са в положение да търсят като работна ръка каквито и да е хора\", допълни Герман Германов. Той поясни, че става въпрос за хора, които имат желание да се научат и да работят впоследствие някаква професия, не за квалифициран труд. Бизнесът не може да влияе на външни фактори, като демографска криза, миграция. „Има и други фактори, според специалиста, които трябва да бъдат взети под внимание от бизнеса. Учениците трябва да бъдат подготвяни за професии, не са достатъчни само владеенето на чужди езици и компютърната грамотност. В момента най-голямото търсене на пазара на труда са конкретни професии, като например оператори в обувното и шевно производство, шлосери, заварчици и много други\", посочи той. „Не случайно от няколко години и ние като Търговско-промишлена палата вече говорим за въвеждане на дуална система в образованието, което е наложително. Ако тя заработи реално, всички заинтересовани страни, като професионални гимназии и обучителни центрове, работодатели и посреднически организации, бизнес асоциации заедно да си подадат ръка, за да могат да бъдат предвидени и подготвени кадрите, необходими в даден регион“, каза Герман Германов. По думите му този опит се прилага успешно в икономически силни страни, желани от икономическите имигранти, като Германия, Австрия, Швейцария, където дуалната система и чиракуването, професионалното обучение са на много високо ниво. „Практиката там показва, че два дни от седмицата учениците имат теоретични занятия, другите три дни – практически. По този начин децата, по думите на специалиста, имат достатъчно възможност да усвоят професията, да са наистина подготвени и да започнат веднага след завършване на училище работа, а работодателите имат възможност да се запознаят с тях, да ги наблюдават и оценят още в процеса на учене и да си подберат най-подходящите за тях. Самият факт, че силните икономически европейски страни, които привличат икономически мигранти и въпреки това развиват тази дуална система, на теоретично и практическо обучение, доказва, че тя е полезна, коментира специалистът. Миналата година бе дадено начало на дейностите на трансграничен проект за насърчване на трудовата мобилност от двете страни на река Дунав с партньори България и Румъния\", добави той. По думите му е създаден многоезичен сайт в интернет с база данни за търсене и предлагане на пазара на труда в пограничния регион, с описани особености на всеки район по отношение на търсене на конкретни професии, с информация, която е полезна за търсещите работа, независимо дали са безработни или желаят да сменят работното си място.  Герман Германов отбеляза, че този процес на насърчаване на трудовата мобилност също върви трудно, предвид общите особености в нашата и румънската страна – сравнително еднакво ниво на заплащане, сходни проблеми, например недостиг на работна ръка и т.н. „Надеждите са обаче чрез подобни интернет портали да бъдат привлечени кадри, необходими за бизнеса както в Добрич, така и в областта\", каза Герман Германов. Той допълни, че Търговско-промишлената палата в добруджанския град работи с Община град Добрич най-малко в сферата на проектите, които тя осъществява. Общински представители винаги има на форумите на палатата, винаги са в течение на случващото се. Герман Германов отбеляза, че именно Общината е най-дълго работещата в сферата на проектите и тяхното реализиране, с успешен опит и усвоен значителен финансов ресурс. Съвместна работа и партньорство според него е верният път за постигане на общата цел – развитие на конкурентноспособни фирми в Добрич и областта и привличането на инвеститори от страната и чужбина.  \r\nЖулиета НИКОЛОВА", "date": "2019.01.03", "title": "Герман Германов, Търговско-промишлена палата –Добрич: Занапред ще търсим по-тясно сътрудничество с Общината като участие в общи проекти"}
{"url": "http://www.focus-news.net/news/2019/01/03/2608063/rossiyskaya-gazeta-rusiya-otnovo-ne-dopusna-vzrivyavaneto-na-bureto-barut-v-evropa.html", "text": "САЩ, НАТО и Европейският съюз засилват усилията си за по-нататъшно „усвояване“ на Балканите, като настояват властите в страните от региона да направят фалшив избор - или с Москва, или с Вашингтон и с Брюксел. В същото време трябва да се помни, че Балканите се прочуха като европейското „буре барут“, а множеството противоречия показват, че сегашната политическа конфигурация на полуострова не е окончателна и може да възникнат нови конфликти, включително военни.  \r\nВъв връзка с това кореспондентът на  вестник  „Российская газета“  разговаря с авторитетния босненски експерт по сигурността Джевад Галияшевич и обсъди с него перспективите за развитие на ситуацията в региона, включително като се вземе предвид новия договор между Сърбия и Косово, за който активно настоява Вашингтон, и възможността за засилване на взаимодействието по оста Москва-Белград-Баня Лука. \r\n„Сега е трудно е да си представим как би могло да изглежда каквото и да било ново споразумение между Белград и Прищина\", смята анализаторът. „Брюкселското споразумение бе под патронажа на Европейския съюз. Той бе зачетен и изпълнен изключително от Сърбия. Страхувам се, че Западът не се стреми към договори, а към капитулацията на Сърбия, а Косово се вижда като неразделна част от „Велика Албания“. \r\nСпоред Джевад Галияшевич косовските политици са тясно свързани с престъпността, те са изключително радикални и националистически настроени, което не позволява да се очакват компромиси и съответно - споразумение. \r\n„За тях Косово е само първата стъпка към създаването на Велика Албания, следвана от други: в Македония и Черна гора”, посочва експертът. „Западът се страхува от силна Сърбия и не разрешава на сърбите това, което спокойно позволява на албанците. Към настоящия момент Западът обединява албанския етнически и политически фактор, а в същото време разбива и фрагментира сръбското жизнено пространство“. \r\nЕкспертът отбелязва, че Русия е единственият приятел на Сърбия, който използва цялата си политическа власт и влияние, за да помогне на Белград и на сръбския народ, правейки това без да поставя условия и изисквания. \r\n„В този контекст от особено значение е Република Сръбска (част от Босна и Херцеговина), която е единствената опора на Сърбия в целия регион“, подчертава анализаторът. „Другите съседи на Сърбия са колонизирани от НАТО и са неприятелски настроени по отношение на Белград. С оглед на това, подкрепата на Русия е изключително важна, а съвместните стъпки на Сърбия и Република Сръбска са условие за запазването на сръбската държавност и сръбския народ. Ако няма помощ от Русия, агресивните действия на западните страни ще станат по-многобройни и по-агресивни\", предупреждават експертът.  \r\nДжевад Галиаливич смята, че Сърбия днес е държава на мира, стабилността и развитието, но за Запада това не означава нищо, иска да я видят на колене. „Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и светът не се интересуват от тях. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена и целият Балкански полуостров ще бъде хвърлен в огъня на конфликта. Само Белград и Баня Лука, с помощта на Москва, може да бъдат историческите победители в най-сложната геополитическа ситуация. Трябва да се помни, че всяка възможност за укрепване на силата на сръбския народ на Балканите сериозно плаши колективния Запад“, обяснява Галияшевич. \r\nМеждувременно известният филмов режисьор Емир Кустурица в интервю за „Российская газета“ разказа за това, което според него е пречка за разширяването на всеобхватното сътрудничество между Москва, Белград и Баня Лука. \r\n„Струва ми се, че Сърбия и всички сърби трябва да разберат, че проблемът не е в това, че някой (Русия) вече не защитава нашите граници, а в това, че отдавна имаме елит, който е корумпиран от Запада. Мисля, че е дошъл моментът, в който Сърбия трябва да се отрече от Йосип Броз Тито. Това е смисълът“, обясни Костурица.  \r\n„Тъй като той, колебаещ се между Чърчил и Сталин, е избрал първия. Една от причините за това е, че Тито е в лондонската масонска ложа „Конкордия“. Ако се опитаме да го реабилитираме поне малко, ще видим, че през 1948 г. Западът е по-прогресивен от СССР“, допълни известният сръбски режисьор.  \r\nПонастоящем ситуацията е съвсем различна: Русия има една трета от световните запаси, развита капиталистическа система, придържаща се към аналогични западни правила. Когато дойдете в Москва, ще видите не само автентичния руски град, но и голям европейски център. Така че Сърбия трябва да разбере, че ако стигне до световната война, Евразия ще спечели. Евразия не може да бъде победена, не трябва дори да се опитва война срещу нея. Можете да се опитате да се биете с Русия, а това означава - да се биете с Евразия. \r\nКато обобщение, Сърбия трябва недвусмислено да реши и най-накрая да заеме страната на Евразия, тъй като там се крие бъдещето на Европа. Европа без Русия ще бъде стар музей, в който ще останат само възрастните хора“, е мнението на Костурица. Тереза Герова", "date": "2019.01.03", "title": "„Российская газета“: Русия отново не допусна взривяването на „бурето барут“ в Европа"}
{"url": "http://www.focus-news.net/news/2019/01/03/2608066/dobrich-v-grada-shte-se-provede-publichno-obsazhdane-na-proekta-za-byudzhet-na-obshtinata-za-2019-g.html", "text": "В града ще се проведе публично обсъждане на проекта за бюджет на Общината за 2019 г. Това съобщиха от пресцентъра на  Община Добрич . Кметът Йордан Йорданов кани местната общност на публичното обсъждане на проекта. \r\nПредстои приемането на бюджета за 2019 година. Разработването и приемането му са част от най-важните решения за по-нататъшното развитие на общината. Затова те трябва да се вземат с активното участие на всички граждани. Обсъждането ще се проведе на 11 януари 2019 г. от 16.00 часа в сградата на Община град Добрич в Голямата заседателна зала, етаж 2.   \r\nОбщина град Добрич очаква мнения, препоръки и предложения за проектобюджет 2019 г. в деловодството на или на електронен адрес priemna@dobrich.bg, както и на телефон 058/600 416 и 058/600 001, вътрешен 258 в срок до 16 януари 2019 г. За постъпилите становища и предложения от публичното обсъждане ще бъде съставен протокол, който ще се приложи като неразделна част от проекта на общинския бюджет при внасянето му за разглеждане от Общински съвет.", "date": "2019.01.03", "title": "Добрич: В града ще се проведе публично обсъждане на проекта за бюджет на Общината за 2019 г."}
{"url": "http://www.focus-news.net/news/2019/01/03/2608067/veliko-tarnovo-bez-intsidenti-i-narusheniya-sa-preminali-kolednite-i-novogodishni-praznitsi-v-selata-ot-oblastta.html", "text": "Без инциденти и нарушения са преминали коледните и новогодишни празници в селата от областта. Това съобщи за  Радио „Фокус“ – Велико Търново  Благовеста Факирова, председател на Сдружението на кметовете и кметските наместници „Янтра 2000“. Тя подчерта, че преди започването на празници по селата от община Велико Търново е създадена необходимата организация за предотвратяване на престъпни посегателства и битови инциденти. Във всяко едно село са проведени срещи на кметовете с  полицейските инспектори, представители на Регионална дирекция „Пожарна безопасност и защита на населението“ и на частните охранителни фирми. Проверени са сградите, в които ще се провеждат общоселски тържества, както и църковните храмове. Кметовете на населените места  са пуснали съобщения, с които жителите се призовават да сигнализират, ако забележат съмнителни лица или автомобили. „Не съм чула за нарушения на вътрешния ред и за посегателства върху възрастни хора по време на празниците. Голямата организация, която имаме с институциите, които носят отговорност за сигурността, спомага за намаляване на битовата престъпност. Може би затова Община Велико Търново е дадена като община за пример, която има изградена много стройна стратегия по отношение на превенцията на престъпността в малките населени места“, посочи Благовеста Факирова. \r\nНадежда КРЪСТЕВА", "date": "2019.01.03", "title": "Велико Търново: Без инциденти и нарушения са преминали коледните и новогодишни празници в селата от областта"}
{"url": "http://www.focus-news.net/news/2019/01/03/2608069/kyustendil-143-dvoyki-sa-sklyuchili-grazhdanski-brak-v-dupnitsa-prez-2018-godina.html", "text": "Общо 143 двойки са сключили граждански брак в Дупница през 2018 година. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му 22 от младите семейства са сключили брак в чужбина, но имат пресъставен граждански брак в Дупница. В рамките на една година отчетените бракоразводни дела са 83. През 2017 година общият брой на сватбите в Дупница е бил 117. Христо Апостолов припомни, че през 2018 година Община Дупница е продължила традицията за общото отбелязване на златни и диамантени сватби, в рамките на които двойките са подновили своите брачни обети. \r\nВенцеслав ИЛЧЕВ", "date": "2019.01.03", "title": "Кюстендил: 143 двойки са сключили граждански брак в Дупница през 2018 година"}
{"url": "http://www.focus-news.net/news/2019/01/03/2608068/chez-nereglamentirani-izkopni-deynosti-za-vtori-pat-ostavyat-bez-tok-klienti-na-druzhestvoto-v-sofiya.html", "text": "За втори път в рамките на ден нерегламентирани изкопни дейности оставиха без електрозахранване клиенти на ЧЕЗ Разпределение в столицата. Това съобщиха от пресцентъра на  дружеството . По обяд заради строително-ремонтни дейности на строителна фирма бе повреден кабел и без електрозахранване за около 40 минути останаха повече от 1500 клиенти на ЧЕЗ Разпределение в столичния квартал  Свобода. \r\nПо-рано през деня несъгласувани изкопни дейности оставиха без електрозахранване за близо час 3500 домакинства и стопански клиенти в Герман, Панчарево и Кокаляне.  \r\nЗа двата инцидента са съставени констативни протоколи за нанесените щети. След тяхното отстраняване ще бъде възстановена нормалната схема на захранване, което ще бъде придружено с кратковременни оперативни превключвания.  \r\nЗа пореден път ЧЕЗ Разпределение настоява за съгласуване на изкопните дейности с компанията поне две седмици преди тяхното стартиране и за стриктно спазване на нейните указания.", "date": "2019.01.03", "title": "ЧЕЗ: Нерегламентирани изкопни дейности за втори път оставят без ток клиенти на дружеството в София"}
{"url": "http://www.focus-news.net/news/2019/01/03/2608070/ministar-neno-dimov-tarseneto-na-balans-mezhdu-opazvaneto-na-okolnata-sreda-i-ikonomicheskoto-razvitie-se-nalozhi-kato-liniya-v-mosv.html", "text": "Търсенето на баланс между опазването на околната среда и икономическото развитие се наложи като линия в Министерството на околната среда и водите (МОСВ). Това каза в предаването „Екологичен резонанс“ на  Радио „Фокус“  министърът на околната среда и водите Нено Димов. Според него това е един от най-сериозните преломи, които са направени в Министерството. Приоритет на „Обединени патриоти“ и на правителството като цялo е повишаването на стандарта на живот на гражданите, уточни министър Димов. Той обърна внимание и на постигнатите резултати на МОСВ в сферата на опазване чистотата на атмосферния въздух, както и ефективността в използването на суровините, чрез т.нар. кръгова икономика. „40% от пластмасовите отпадъци се рециклират в България. Опаковки от отпадъци – 64%. Това са данни от 2016 година, защото няма по-нови, но надали процентът е спаднал, напротив. Проектите, които са свързани с оползотворяване на отпадъците и получаването на енергия също набират скорост. Пътят е дълъг, защото и не всички технологии са още налични, но, при всички положения, България има своя принос. За 2018 година, гледайки 180 държави по 24 екологични показателя, България заема 30-то място в света. Ако говорим за БВП, въпреки че сме на 5-то място по ръст в ЕС, в световен мащаб все още сме на 70-то място“, коментира министър Нено Димов. Той каза още, че 2018 година е била изключително успешна от гледна точка на ОП „Околна среда“ 2014-2020 година и добави, че когато е поел министерството, изплатените средства по програмата са били едва 3%, а към 31 декември миналата година са били 16%. Над 550 млн. лева са изплатени, обобщи министър Димов.  \r\nЙоланда ПЕЛОВА", "date": "2019.01.03", "title": "Министър Нено Димов: Търсенето на баланс между опазването на околната среда и икономическото развитие се наложи като линия в МОСВ"}
{"url": "http://www.focus-news.net/news/2019/01/03/2608072/pazardzhik-dva-proekta-na-uchenitsi-ot-ou-profesor-marin-drinov-v-panagyurishte-sa-dopusnati-do-uchastie-v-natsionalniya-uchenicheski-konkurs-poslanitsi-na-zdraveto.html", "text": "Два проекта на ученици от ОУ „Професор Марин Дринов“ в Панагюрище са допуснати до участие в Националния ученически конкурс „Посланици на здравето”, съобщиха за  Радио „Фокус“ – Пазарджик  от РЗИ - Пазарджик. „Здравето не е всичко, но без него всичко е нищо“ и „Храни се здравословно, спортувай редовно“ са двата проекта от област Пазарджик, допуснати до втора фаза на тазгодишния ученически конкурс „Посланици на здравето“. Проектите са във възрастовата група 5-8 клас. Общо 65 проекта на ученици от 1-ви до 12-и клас, от цялата страна са допуснати до участие в XI-то издание конкурса. „Посланици на здравето“ 2018/2019 г. се организира от Министерството на здравеопазването, в партньорство с Министерството на образованието и науката, Министерството на културата, Министерството на младежта и спорта, Министерство на околната среда и водите и Представителството на Европейската комисия в България в рамките на Националната програма за превенция на хроничните незаразни болести 2014-2020 г. Конкурсът ще продължи до 1 юни 2019 г., а официалното награждаване на победителите ще се проведе през месец юни. Финалисти ще бъдат 9 проекта, класирани за първо, второ и трето място във всяка възрастова категория (1-4 клас, 5-8 клас и 9-12 клас) и 3 проекта, класирани за поощрителни награди по една за всяка възрастова категория. Министерство на здравеопазването и Представителството на Европейската комисия в България осигуряват по една предметна награда в категорията специални постижения в областта на опазване на здравето. Проектите, отговарящи на регламента, са 65, като в категорията от 1-ви до 4-ти клас са допуснати 13 проекта; от 5-ти до 8-ми клас – 29 проекта и от 9-ти до 12-ти клас – 23 проекта.", "date": "2019.01.03", "title": "Пазарджик: Два проекта на ученици от ОУ „Професор Марин Дринов“ в Панагюрище са допуснати до участие в Националния ученически конкурс „Посланици на здравето”"}
{"url": "http://www.focus-news.net/news/2019/01/03/2608071/genoveva-drumeva-oits-dobrich-obshtinata-e-nay-golemiyat-benefitsient-v-oblastta-i-v-momenta-izpalnyava-25-proekta-po-razlichnite-operativni-programi.html", "text": "Община град Добрич е най-големият бенефициент в областта и в момента изпълнява 25 проекта по различните оперативни програми. Това каза в предаването „Добрич - Блян вихрен, понесен над степ ековита...“ на  Радио „Фокус“  Геновева Друмева, ръководител на Областния информационен център (ОИЦ) –Добрич, който продължава своята дейност по проект на Община град Добрич. По думите ѝ в града се изпълняват проекти по оперативните програми „Региони в растеж“, „Човешки ресурси“, „Храни“ и „Околна среда“. „Общата стойност на тези 25 проекта е близо 160 млн. лв. като от началото на програмния период – 2014 г., проектите вече стават 40, 12 от тях са били изпълнявани от Общината, бизнесът в Добрич имат изпълнявани проекти за 23 млн. лв. Четири проекта за стартирали, като за два от тях Община град Добрич е подписала договор за реализиране през 2018 година\", посочи Геновева Друмева. Тя допълни, че ОИЦ функционира на областно ниво, не само в Добрич.  \r\n„Отчетен е голям напредък в сравнение с 2017 година. Подписани са нови 16 договора. Общо за програмния период за областта се изпълняват 242 проекта по различните оперативни програми и по Програмата за развитие на селските райони. Усеща се голямо раздвижване в тази програма на територията на областта. Обявени бяха и много процедури през 2018 година“, коментира Геновева Друмева. Тя допълни, че много голям е интересът предимно към инвестиционните мерки – за преработка на селскостопански продукти, в земеделски стопанства, в помощ на млади земеделски производители, такива, които сега започват дейност, за създаване или подобряване на малки по мащаб инфраструктури в селски райони. По думите ѝ последната мярка е единствена възможност за малки населени места да подобряват пътна, ВиК и друг вид инфраструктура, затова интересът към нея е огромен. „По мярката за обновяване на културно-исторически обекти в областта няма одобрен проект за реновация на църква, но необходимостта от това е немалка. Над 670 са проектните предложения по тези мерки за цялата област от началото на програмния период. 23,5 млн. лв. са реално изплатени към края на 2018-та по отделните проекти в Добричка област. Средствата са за 140 сключени договора по инвестиционните мерки.  В областта няма територия, непокрита от Местна инициативна група (МИГ)\", отбеляза Генова Друмева.  Тя посочи, че има три сключени договора за МИГ (Тервел-Крушари, Балчик-Генерал Тошево и в сферата на рибарството Шабла-Каварна-Балчик). „В Община град Добрич след сключване на два договора миналата година се изпълняват дейности по реконструкция и благоустрояване на градска среда по ОП „Региони в растеж“ и усъвършенстване на транспортната система в града – ремонт на улици, мостово съоръжение и система за интелигентен транспорт. Последният проект от края на миналата година касае надграждане на социалните услуги в Община Добрич\", каза още тя. Думева отбеляза, че дейността на ОИЦ ще продължи и в следващите години. Общината е декларирала готовност за депозиране на ново проектно предложение в това отношение. Срокът за подаването е 15 януари. Одобрението на проекта ще удължи работата на ОИЦ – Добрич до 2021 година и ще даде възможност тя да се усъвършенства  с динамика на работа, по-голяма близост до потребителите. Екипът очаква предложения и от самите граждани как биха предпочели да бъдат информирани, за да стига до тях по-бързо и по-ефективно информацията за европейските структурни фондове и възможностите за финансиране на различни проекти в различни области от живота.  \r\nЖулиета НИКОЛОВА", "date": "2019.01.03", "title": "Геновева Друмева, ОИЦ - Добрич: Общината е най-големият бенефициент в областта и в момента изпълнява 25 проекта по различните оперативни програми"}
{"url": "http://www.focus-news.net/news/2019/01/03/2608065/nachalnikat-na-otbranata-gen-andrey-botsev-kam-36-iya-kontingent-v-afganistan-blagodarya-za-dostoyno-izpalnenata-misiya.html", "text": "Благодаря за достойно изпълнената мисия. Това каза началникът на отбраната ген. Андрей Боцев по време на тържественото посрещане на 36-ия контингент на Българската армия, който взе участие в мисията на НАТО за подготовка, съветване и подпомагане „Решителна подкрепа“ в Афганистан, на площад „Възраждане“ в Плевен, предаде кореспондентът на  Радио „Фокус“ . „Добре дошли на родна земя в състав, който изпратихме и в който се върнахте. Искам да Ви благодаря от името на Висшето военно ръководство за достойно изпълнената мисия. Нека всичко, което сте постигнали да претворите в дела с вашите подчинени и колеги“, каза още ген. Боцев.  \r\n„За гражданите на Плевен и за мен като кмет е чест и удоволствие да Ви приветствам с традиционното „Добре дошли“ в родината след поредната успешно изпълнена мисия зад граница.Позволете ми от свое име и от името на гражданите да Ви пожелая здрава и спорна година и успешно изпълнение на служебните задачи, свързани със защитата на Отечеството. Нека има любов, топлина и щастие във Вашите семейства. България се гордее с Вас!“, заяви кметът на Плевен Георг Спартански. \r\nВиолета КРЪСТЕВА", "date": "2019.01.03", "title": "Началникът на отбраната ген. Андрей Боцев към 36-ия контингент в Афганистан: Благодаря за достойно изпълнената мисия"}
{"url": "http://www.focus-news.net/news/2019/01/03/2608057/krasimir-lalov-800-balgarski-prevozvachi-i-kolegi-ot-rumaniya-polsha-pribaltiyskite-republiki-i-slovakiya-shte-uchastvat-v-protesta-v-bryuksel-na-10-yanuari.html", "text": "800 български служители от транспортните фирми и подкрепящи ни колеги от Румъния, Полша, Прибалтийските републики и Словакия ще участват в протеста в Брюксел. Това каза в интервю за  Агенция „Фокус“  зам.-председателят на Национално сдружение на българските превозвачи Красимир Лалов. „Разрешението е за общо хиляда участници, а за превозните средства, които трябва да са фиксирани и могат да бъдат на едно място, са шест. Никъде не е фиксирано колко транспортни средства могат да преминават със съответните транспаранти. Моята информация е, че 150 композиции ще участват. Общият брой ще надхвърли хиляда, но се надявам на площад „Люксембург“ в Брюксел, където ще е протестът, да не са сложили хора да ни броят, защото ще е доста глупаво“, обясни той. „Ние просто даваме изява на своя протест, за да обясним, че всички идеи, с които е правен Европейският съюз, вече са несъществени, поради простата причина, че самите големи стари страни членки се нуждаят от работници. Нещата не опират само до българските превозвачи, опират до българските кадри в хотелиерството, инженерите, лекарите и учителите. Измамно е мнението, че българите в чужбина гледат как да се върнат в България и, че са в чужбина, заради парите“, каза още Лалов. „Този протест ще си мине, въпросът е как ще го приеме Комисията. Така като гледам идва време за избори. Всеки ще гледа да минат европейските избори, да прехвърли топката и отговорността на следващия Европейски парламент. Това, което очакваме е нищо да не се случи“, допълни Лалов.  \r\nТеодора Патронова Пълния текст на интервюто четете по-късно в „Мнение”.", "date": "2019.01.03", "title": "Красимир Лалов: 800 български превозвачи и колеги от Румъния, Полша, Прибалтийските републики и Словакия ще участват в протеста в Брюксел на 10 януари"}
{"url": "http://www.focus-news.net/news/2019/01/03/2608077/plovdiv-54-godishen-mazh-e-zaginal-pri-pozhar-v-staya-na-personala-na-tsentralnite-grobishta.html", "text": "54-годишен мъж е загинал при пожар в стая на персонала на ОП ”Траурна дейност” на централните гробища. Това съобщи за  Радио „Фокус” - Пловдив  говорителят на Пожарната инсп. Цвятко Дешев. Сигналът е подаден днес около 11.00 часа. Пожарът е избухнал от възпламенила се газова бутилка в стая в подземен етаж. След като изгасили пожара, огнеборците открили обгорения труп на мъжа. Пожара е бил гасен от два противопожарни екипа. Причините за пожара се изясняват все още. \r\nЦветана ТОНЧЕВА", "date": "2019.01.03", "title": "Пловдив: 54-годишен мъж е загинал при пожар в стая на персонала на централните гробища"}
{"url": "http://www.focus-news.net/news/2019/01/03/2608076/stolichna-obshtina-napomnya-na-grazhdanite-da-ne-izhvarlyat-estestvenite-elhi-v-kofite-za-bitovi-otpadatsi.html", "text": "Столична община напомня на гражданите да не изхвърлят естествените елхи в кофите за битови отпадъци. Това съобщиха от пресцентъра на  Общината . След като бъде свалена новогодишната украса от празничните естествени елхи, те могат да бъдат превърнати в компост, който се използва за наторяване в паркове и градини.  \r\nОт пет години на територията на Столична община е създадена организация за разделно събиране на зелени отпадъци в това число естествените елхи. За целта е необходимо гражданите да ги поставят до сивите, метални контейнери за битови отпадъци. От там те се събират със специализиран автомобил от фирмата изпълнител за района и се транспортират до Инсталацията за биологично третиране в Хан Богров. След преработване от тях се получава компост.  \r\nВ крайградските райони като Кремиковци (с. Челопечене и с. Яна), Панчарево (с. Лозен), Витоша (с. Владая) и Връбница (с.Мрамор) има обособени места за изхвърляне на зелени отпадъци, където целогодишно гражданите могат да оставят такива отпадъци, вкл. и естествени елхи.  \r\nЗа 2018 г. са преработени 14 001.4 тона зелени отпадъци, а количеството произведен компост е 10 055 тона.  \r\nЕстествените елхи, които са с корени, могат да бъдат засадени в междублокови пространства, в градинки и дворове, като се полагат грижи за тях.", "date": "2019.01.03", "title": "Столична община напомня на гражданите да не изхвърлят естествените елхи в кофите за битови отпадъци"}
{"url": "http://www.focus-news.net/news/2019/01/03/2608073/dobrich-v-narodno-chitalishte-yordan-yovkov-1870-g-e-otkrit-tsentar-po-mineralogiya-i-speleologiya-s-postoyanna-ekspozitsiya.html", "text": "Център по минералогия и спелеология с постоянна експозиция е най-новата образователна форма на Народно читалище „Йордан Йовков – 1870 г.“. Това каза в предаването „Добрич - Блян вихрен, понесен над степ ековита...“ на  Радио „Фокус“  Димитър Стефанов, експерт „Връзки с обществеността“ в читалището. Центърът беше открит тържествено в началото на декември. „Това е една инициатива, която читалището поде още през 2017 г. От Националния музей „Земята и хората“ в София бяха на посещение при нас и изявиха желание да ни подарят колекция от природни материали – камъни и минерали, която ние да изложим в постоянна експозиция, а тя във времето ще се обогатява“, каза Димитър Стефанов. По думите му Националният музей първоначално е дарил на читалището 87 петрографски образци, а при откриването на центъра – още 7 експоната. Той добави, че една част от камъните и минералите са от чужбина – например от островите Мадагаскар и Санторини, два вида кварц от Мозамбик, друга час е от територията на страната ни – Маданското рудно поле, язовир Въча край Пещера, Сакар планина, Родопите и др. Домакините считат, че това са много привлекателни експонати. Друга част от изложеното е дарено от Димитър Димитров, който е ръководител на Центъра по минералогия и спелеология. Предоставил е близо 200 експоната, открити на територията на Добруджа – селата Камен бряг, Оброчище, Топола и др.  \r\nШколата ще привлича любопитни и любознателни млади хора и деца, които имат желание да изучават природата, произхода и състава на камъните и минералите. Димитър Димитров е дългогодишен преподавател по география, с много голям интерес към минералогията и спелеологията. „Експозицията е представена на 3-ия етаж в сградата на читалището и вече се радва на своите първи посетители\", посочи Димитър Стефанов. Тя е уникална за добруджанския град. \r\nЖулиета НИКОЛОВА", "date": "2019.01.03", "title": "Добрич: В Народно читалище „Йордан Йовков – 1870 г.“ е открит Център по минералогия и спелеология с постоянна експозиция"}
{"url": "http://www.focus-news.net/news/2019/01/03/2608074/violeta-radeva-bchk-burgas-ot-7-yanuari-zapochvame-predostavyane-na-individualni-hranitelni-paketi-na-uyazvimi-balgarski-grazhdani.html", "text": "От 7 януари започваме програмата по предоставяне на индивидуални хранителни пакети на уязвими български граждани. Това каза за  Радио „Фокус“ – Бургас  Виолета Радева, директор на БЧК – Бургас. По думите ѝ в изпълнение на Оперативната програма за храни и/или основно материално подпомагане на най-нуждаещи се лица План 2017, съфинансирана от ЕС, Българският червен кръст – Бургас поетапно стартира разпределението на хранителните продукти за първи транш с начална дата 7 януари 2019 г. до 28 февруари 2019 г. за област Бургас. Тя добави, че в някои други градове програмата вече е стартирала, но специално за Бургаска област това предстои с раздаването на 16 вида продукти за над 12 000 души за Бургаска област. „Хранителните продукти, които ще получат тези хора са наистина доста добра храна, която ще осигури на нуждаещите се хора да преживеят зимните месеца, а с това искам да уточня, че списъците с хората, които са посочени са ни предоставени от Агенция за социално подпомагане, ние като организация нямаме ангажимент да определяме целевата група, тя предварително е определена“, посочи още Радева. По думите ѝ всеки един гражданин ще получи 16 продукти, някои от тях са спагети, леща, захар, гювеч, лютеница, грах, домати, ориз и други. \r\nМария КУРТЕВА", "date": "2019.01.03", "title": "Виолета Радева, БЧК - Бургас: От 7 януари започваме предоставяне на индивидуални хранителни пакети на уязвими български граждани"}
{"url": "http://www.focus-news.net/news/2019/01/03/2608079/api-vremenno-e-ogranicheno-dvizhenieto-na-tezhkotovarni-avtomobili-nad-12-tona-v-prohod-prevala-kakto-i-preminavaneto-na-kamioni-s-remarketa-i-poluremarketa.html", "text": "Временно е ограничено движението на тежкотоварни автомобили над 12 тона в проход Превала, както и преминаването на камиони с ремаркета и полуремаркета. Това съобщиха от пресцентъра на  Агенция „Пътна инфраструктура“ .", "date": "2019.01.03", "title": "АПИ: Временно е ограничено движението на тежкотоварни автомобили над 12 тона в проход Превала, както и преминаването на камиони с ремаркета и полуремаркета"}
{"url": "http://www.focus-news.net/news/2019/01/03/2608078/bdzh-patnicheski-prevozi-eood-nagradi-sluzhiteli-za-proyaven-visok-profesionalizam.html", "text": "„БДЖ - Пътнически превози” ЕООД награди свои служители от експлоатационния персонал по повод коледните и новогодишни празници. Това съобщиха от пресцентъра на  БДЖ . Отличени са 37 служители от цялата страна, които са изпълнявали съвестно своите професионални задължения през цялата 2018 г., проявявайки отговорно отношение към железничарската професия. \r\nСред наградените служители, които получиха парични награди, се отличават длъжностите на локомотивни машинисти, началник влакове, кондуктори, билетни касиери, чистачи, шлосери, заварчици, ревизори, стрелочници и др. \r\nРъководството на националния железопътен превозвач поздравява всички служители за  положените усилия и старание в професията през изминалата 2018 г. и им пожелава успешна и безаварийна 2019 г.", "date": "2019.01.03", "title": "„БДЖ - Пътнически превози” ЕООД награди служители за проявен висок професионализъм"}
{"url": "http://www.focus-news.net/news/2019/01/03/2608083/sliven-balgarskiyat-cherven-krast-zapochna-razdavaneto-na-hranitelni-pomoshti-na-nuzhdaeshti-se-hora-ot-oblastta.html", "text": "Българският червен кръст в Сливен започна раздаването на хранителни помощи от Фонда за европейско подпомагане на най-нуждаещите се лица. Това съобщиха от  БЧК - Сливен . \r\nПраво на подпомагане по програмата имат лица и семейства, получили целева помощ за отопление през 2017/2018 г., майки с месечни помощи за отглеждане на дете до една година, лица с трайни увреждания с право на чужда помощ и месечна добавка за социална интеграция, лица и семейства, получаващи месечни помощи за отглеждане на деца с трайни увреждания, както и семейства пострадали при бедствия и аварии. \r\nРаздаването на хранителните помощи ще става по график.  \r\nВ община Сливен от 17 декември до 15 февруари ще работи пункт на ул. „Георги Икономов” № 2. За квартал „Надежда” от 7 януари до 15 февруари ще бъде отворен пункт с адрес кв. „Даме Груев”, бл. 28.  \r\nЗа селата от община Сливен и за квартал „Речица” раздаването на хранителните помощи ще продължи от 10 януари до 20 февруари.  \r\nВ община Нова Загора помощите ще се получават от 8 януари до 12 февруари в два временни пункта – в Младежкия дом на Нова Загора и на ул. „Освобождение” №1 за квартал „Шести”.  \r\nВ община Твърдица хранителните помощи ще се раздават от 9 януари до 12 февруари на ул. „Заводска” № 17.  \r\nВ община Котел временният пункт на ул. „Св. св. Кирил и Методий” № 7А ще работи от 16 януари до 20 февруари.", "date": "2019.01.03", "title": "Сливен: Българският червен кръст започна раздаването на хранителни помощи на нуждаещи се хора от областта"}
{"url": "http://www.focus-news.net/news/2019/01/03/2608081/plovdiv-politsiyata-razsledva-dvama-mazhe-uchastvali-vav-videoklip-v-koyto-darzhat-orazhiya-v-ratse.html", "text": "Установени са участници от видеоклип в Асеновград, от който се виждат мъже от два автомобила с оръжия в ръце. Това съобщи за  Радио „Фокус“ - Пловдив  говорителят на ОДМВР - Пловдив. Изяснено е, че става дума за пластмасови автомати, използвани за заснемане на видеоклип. Уведомена е Районната прокуратура, образувано и досъдебно производство по чл. 325 от НК. \r\nМария РУСЕВА", "date": "2019.01.03", "title": "Пловдив: Полицията разследва двама мъже, участвали във видеоклип, в който държат оръжия в ръце"}
{"url": "http://www.focus-news.net/news/2019/01/03/2608082/dots-elena-hristova-predstoi-rabota-s-retseptoren-model-v-izsledvaneto-na-prinosa-na-iztochnitsite-za-zamarsyavaneto-s-fini-prahovi-chastitsi.html", "text": "Предстои работа с рецепторен модел в изследването на приноса на източниците за замърсяването с фини прахови частици, каза доц. Елена Христова. Това каза в интервю за предаването „Екологичен резонанс“ на  Радио „Фокус“  доц. Елена Христова от НИМХ. Предстои да започне експериментална кампания по събиране на проби на фини прахови частици в следствие на което ще бъде анализиран физическия им състав, което ще даде възможност да се определи приноса на източниците за замърсяване на въздуха в столицата, поясни дож. Христова. „До сега в страната ни не са правени анализи на химически състав в широк аспект. Tова, което ние разработихме като методология при нас се базира на световни научни изследвания. За в бъдеще ще продължи работата в тази насока, а именно използването на възможно най-много определени химически елементи в състава на фините прахови частици, които ще ни помогнат да разберем кои са източниците им. Ще разполагаме с ново първоземащо устройство, което ще позволи да се събират в продължение на две седмици автоматично пробите без човешка намеса“, поясни доц. Елена Христова. Тя каза, че проектът ще бъде в срок за една година, а експериментите ще започнат още следващата седмица. \r\nЙоланда ПЕЛОВА", "date": "2019.01.03", "title": "Доц. Елена Христова: Предстои работа с рецепторен модел в изследването на приноса на източниците за замърсяването с фини прахови частици"}
{"url": "http://www.focus-news.net/news/2019/01/03/2608085/gabrovo-tri-sluchaya-na-varitsela-sa-registrirani-v-oblastta-v-poslednata-sedmitsa-na-2018-godina.html", "text": "Три случая на варицела са регистрирани в област Габрово в последната седмица на 2018 година. Това съобщиха за  Радио „Фокус“ – Велико Търново  от Регионалната здравна инспекция. Трите заразени лица са от община Габрово. За сравнение през предходната седмица не е регистриран случай на заболяването.  \r\nВарицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nВ седмицата от 24 до 30 декември на територията на област Габрово са регистрирани три случая на ентероколити и един ротавирусен гастоентерит. Заболеваемостта в областта е била 52.75% на 10 000. \r\nНадежда КРЪСТЕВА", "date": "2019.01.03", "title": "Габрово: Три случая на варицела са регистрирани в областта в последната седмица на 2018 година"}
{"url": "http://www.focus-news.net/news/2019/01/03/2608086/plovdiv-gazoprovod-e-probit-pri-izkopni-deynosti-v-zhk-trakiya-nyama-postradali.html", "text": "Газопровод е пробит при изкопни дейности в района на бившата Мебелна къща в жк. „Тракия“. Това съобщи за  Радио „Фокус” - Пловдив  говорителят на Пожарната инсп. Цвятко Дешев. Сигналът е подаден в 12.00 часа на телефон 112 за изтичане на газ. „При изкопни работи на строежа е била засегната тръба, по която върви природен газ. Бързо е било прекратено газоподаването от дежурен екип”, каза Дешев. До намеса на пожарникарите не се е стигнало, тъй като е нямало възпламеняване. Три противопожарни екипа са били на място, един е останал на място известно време и след това. Няма опасност за обгазяване на района, няма и пострадали.", "date": "2019.01.03", "title": "Пловдив: Газопровод е пробит при изкопни дейности в жк. „Тракия“, няма пострадали"}
{"url": "http://www.focus-news.net/news/2019/01/03/2608084/blagoevgrad-vaveden-e-rezhim-na-vodopodavaneto-v-selo-galabovo-obshtina-belitsa.html", "text": "Въведен е режим на водоподаването в село Гълъбово, община Белица. Това съобщиха за  Радио „Фокус“ – Пирин  от Регионална здравна инспекция – Благоевград. По данни към 31 декември 2018 година това е единственото населено място в областта с подобен режим. \r\nЗа периода от 27 декември до края на годината са били взети и следвани проби питейна вода при консуматорите от централно водоснабдени населени места по показателите, включени в група А – 1 брой проба – химични и микробиологични показатели и 17 броя по микробиологични показатели. От тях няма проби, които да не отговарят на Наредба № 9 за качеството на водата, предназначена за питейно-битови цели.", "date": "2019.01.03", "title": "Благоевград: Въведен е режим на водоподаването в село Гълъбово, община Белица"}
{"url": "http://www.focus-news.net/news/2019/01/03/2608087/veliko-tarnovo-blizo-8000-sa-novoregistriranite-chitateli-v-regionalna-biblioteka-p-r-slaveykov-prez-2018-godina.html", "text": "Близо 8000 са новорегистрираните читатели в Регионална библиотека „П. Р. Славейков“ във Велико Търново през 2018 година. Това съобщи за  Радио „Фокус“ – Велико Търново  зам.-директорът Калина Иванова. По думите ѝ техният брой се е увеличил благодарение и на проведените кампании за насърчаване на четенето. През годината са осъществени общо 78 198 посещения. „За този период сме раздали към 200 000 хиляди библиотечни единици . Възрастовата граница на нашите читатели е от година и три месеца до 91 години. Най-малкият ни читател е момиченце, тя е регистрирана със семейна карта в Библиотечно-информационен център „Славейче“, а най-възрастният читател е мъж, той посещава отдел „Изкуство“. Интересно е, че най-четената книга през годината е била „Старогръцки митове и легенди“ на Николай Кун, след него е „Похитителят на мълнии“ на Рик Риърдън, а на трето място са приказките на Светослав Минков“, отбеляза Калина Иванова. По-активни са били малките читатели, като това до голяма степен се дължи на лятната кампания „Ела в библиотеката“, която е под патронажа на председателя на Великотърновски общински съвет Венцислав Спирдонов. Зам.-директорът на библиотеката посочи, че благодарение на нея, в периода от първи юни до 15 септември броят на новите читатели сее увеличил с 3000 човека. \r\nОсвен задължителната детска литература по летните списъци, силно търсена се оказва книгата „Стопанката на Господ“, романите на Даниел Стийл и Нора Робъртс. „Чете се и руската криминална литература на Александра Маринина, продължават да са активно четени българските автори като Нидал Алгафари, Георги Господинов, Галина Златина, много търсени са и биографичните книги, които излязоха наскоро“, обобщи Калина Иванова. \r\nМария НЕДЕВА", "date": "2019.01.03", "title": "Велико Търново: Близо 8000 са новорегистрираните читатели в Регионална библиотека „П. Р. Славейков“ през 2018 година"}
{"url": "http://www.focus-news.net/news/2019/01/03/2608088/shestnadeset-kartini-ot-koito-9-na-vladimir-dimitrov-maystora-sa-otkradnati-ot-kashta-v-sofiya.html", "text": "Шестнадесет картини, от които девет на Владимир Димитров-Майстора, са откраднати от частен дом в София, предаде  БНР . Другите са на известни български художници, като Димитър Киров, например, съобщи предмедията Павел Антонов – син на племенничка на Владимир Димитров-Майстора. Той е собственик на къщата, от която е извършена кражбата. \r\nЛипсва и цигулка – семейна собственост, както и предмети с нумизматична стойност, посочи Антонов, без да дава подробности. \r\nКрадците вероятно са влезли през прозорец на къщата, като собственикът предполага, че това е станало на 30 декември. Той обаче заявил кражбата в полицията вчера, когато се прибрал от Унгария. \r\nКъщата е с отворени прозорци, което изглежда странно с оглед на съхраняваните вътре неща, тъй като близък строеж взима ток от нея. \r\nИзвършителите на кражбата оставили 4 изключително ценни картини на Владимир Димитров-Майстора. Не е ясно дали са ги забравили, не са ги видели или не са осъзнавали тяхната стойност. \r\nНе е ясна стойността на откраднатите картини, част от които са участвали в различни изложби.  \r\nПавел Антонов каза, че е разговарял с колекционери, които му казали, че стойността на откраднатите картини е огромна. Той не успя да назове точна сума, тъй като не са били оценявани. Картините не са били застраховани. \r\nОгледът на местопрестъплението е започнал вчера в късния следобед, като е продължил цяла нощ. Столичната полиция издирва извършителите, които засега са неизвестни. \r\nПавел Антонов планирал след Нова година да премести част от картините, да направи охрана с аларма на къщата или да ги застрахова, но крадците го изпреварили.", "date": "2019.01.03", "title": "Шестнадесет картини, от които 9 на Владимир Димитров-Майстора, са откраднати от къща в София"}
{"url": "http://www.focus-news.net/news/2019/01/03/2608090/veliko-tarnovo-kontsert-spektakalat-gramofonat-shte-bade-predstaven-na-stsenata-na-mdt-konstantin-kisimov.html", "text": "Концерт-спектакълът „Грамофонът“ ще бъде представен на сцената на МДТ „Константин Кисимов”, предаде репортер на  Радио „Фокус“ – Велико Търново . В него актьорът Виктор Калев ще пренесе публиката през едно вълнуващо пътешествие през годините, заредено с носталгия, хумор и любов. Авторският концерт-спектакъл  е базиран на личните истории на артиста, събрани и разказани от Ваня Щерева. Концертът е на 31 януари от 19.00 часа в МДТ „Константин Кисимов”. \r\nМария НЕДЕВА", "date": "2019.01.03", "title": "Велико Търново: Концерт-спектакълът „Грамофонът“ ще бъде представен на сцената на МДТ „Константин Кисимов”"}
{"url": "http://www.focus-news.net/news/2019/01/03/2608092/veliko-tarnovo-remontirat-dazhdopriemnite-shahti-po-ulitsite-na-grada.html", "text": "Започнаха ремонти на дъждоприемните шахти, разположени по великотърновските улици. Това съобщиха от  пресцентъра на Общината . Дейностите са възложени от Общината и се извършват по график, създаден след предварителни огледи из града.  \r\nЕкипите на фирмата изпълнител стартираха с възстановяване на покритията на отводнителните съоръжения край СУ „Емилиян Станев“, както и на други шахти в квартал „Бузлуджа“. През следващите дни и в зависимост от метеорологичните условия работата ще продължи в големия жилищен комплекс. Впоследствие ще бъдат обхванати и засегнати шахти в кв. „Колю Фичето“ и на други места във Велико Търново. \r\nРемонтните дейности обхващат шахти, чиито капаци и други елементи или са деформирани и увредени, или липсват.", "date": "2019.01.03", "title": "Велико Търново: Ремонтират дъждоприемните шахти по улиците на града"}
{"url": "http://www.focus-news.net/news/2019/01/03/2608089/burgas-mladi-programisti-predstaviha-idei-na-tema-aktiven-burgas-po-vreme-na-hakaton-2018.html", "text": "63 състезатели от 15 отбора се включиха „Хакатон Бургас 2018“, което дава възможност за изява на хора с интереси в областта на софтуерната разработка, дизайна, информационните технологии и иновативните продукти. Това съобщиха от пресцентъра на  Община Бургас . Състезанието се проведе през декември 2018 година, а домакин беше Университет „Проф. д-р Асен Златаров“ – Бургас. То беше организирано съвместно с Община Бургас, Фирма \"Технологика\", Иновационни Системи – Бургас, Профилирана природо-математическа гимназия „Акад. Никола Обрешков“, Професионална гимназия по електротехника и електроника „Константин Фотинов“, Професионална гимназия за компютърно програмиране и инoвaции, Професионална гимназия по механотехника и електроника. \r\nЦелта на състезанието беше да събере на едно място програмисти, дизайнери, специалисти по обществено и здравни грижи и предприемачи, които заедно да предложат концепция за софтуерен продукт и да стартират работа по неговото разработване. Темата на „Хакатон 2018“ беше „Активен Бургас“. \r\nИнициативата се реализира с подкрепата и спонсорството на „Технологика“, ScaleFocus, „Мусала Софт“,  ИКТ „Клъстер Бургас“, „Кодифик“, Болница „Дева Мария“, „Джей Софт“, ERP Bulgaria, EPAM Bulgaria, Българска аутсорсинг асоциация, Sutherland, Superhosing.bg, Асоциация на българските черноморски общини (АБЧО), Студентски съвет към Университет „Проф. д-р А. Златаров“ – Бургас.", "date": "2019.01.03", "title": "Бургас: Млади програмисти представиха идеи на тема „Активен Бургас“ по време на „Хакатон“ 2018"}
{"url": "http://www.focus-news.net/news/2019/01/03/2608091/milena-doneva-tsentar-za-vremenno-nastanyavane-blagoevgrad-horata-imat-nay-golyama-nuzhda-ot-vremenen-dom-prez-zimniya-sezon.html", "text": "Хората имат най-голяма нужда от временен дом през зимния сезон. Това каза за  Радио „Фокус“ - Пирин  Милена Донева, ръководител на Комплекс за социални услуги за стари хора и на Центъра за временно настаняване. По думите ѝ през лятото почти няма хора, които да ползват услугата за временно настаняване. „Причината за това е, че през зимните месеци навън е студено и тогава нуждаещите се от дом търсят услугата на центъра“, посочи Милена Донева. Тя допълни, че екипът помага на настанените през тези три месеца. „След приключване на този период най-често тези хора си намират квартира. Имали сме случаи, в които близките ги прибират“, добави Донева. Тя посочи, че има и хора, които не желаят да живеят в жилище. „На тях не е възможно да им повлияем, защото много често те си обичат и харесват живота навън“, каза Милена Донева. Тя съобщи, че имат и посетители, които нямат постоянен дом и съответно те всяка зима са в центъра. Според Милена Донева медицинска сестра наблюдава хората в центъра през деня и ако има някой нужда, му помага. По думите ѝ при нужда от неотложна медицинска помощ ползват и услугите на Спешен център. \r\nДенис НИКИФОРОВ", "date": "2019.01.03", "title": "Милена Донева, Център за временно настаняване - Благоевград: Хората имат най-голяма нужда от временен дом през зимния сезон"}
{"url": "http://www.focus-news.net/news/2019/01/03/2608097/pazardzhik-v-bibliotekata-v-panagyurishte-shte-bade-otkrita-izlozhba-posvetena-na-180-godini-ot-rozhdenieto-na-nesho-bonchev.html", "text": "В 17.30 часа в Общинска библиотека „Стоян Дринов“ в Панагюрище ще бъде открита изложбата „Нешо Бончев – бележитият книжовник“, съобщиха за  Радио „Фокус“ – Пазарджик  от културната институция. Документалната изложба на материали-факсимилета от произведения и писма на Нешо Бончев и посветена на 180-ата годишнина от рождението на именития панагюрец.", "date": "2019.01.03", "title": "Пазарджик: В библиотеката в Панагюрище ще бъде открита изложба, посветена на 180 години от рождението на Нешо Бончев"}
{"url": "http://www.focus-news.net/news/2019/01/03/2608093/haskovo-s-tarzhestven-ritual-po-polagane-na-ventsi-i-tsvetya-v-grada-shte-badat-otbelyazani-171-godini-ot-rozhdenieto-na-hristo-botev.html", "text": "С тържествен ритуал по полагане на венци и цветя в града ще бъдат отбелязани 171 години от рождението на Христо Ботев. Това съобщиха от пресцентъра на  Община Хасково . Церемонията се организира от Общината и ще се състои на 6 януари от 11.00 часа пред паметника на Христо Ботев  (пред Образцово народно читалище „Заря-1858”). Поканени са всички граждани, обществени организации и политически партии.", "date": "2019.01.03", "title": "Хасково: С тържествен ритуал по полагане на венци и цветя в града ще бъдат отбелязани 171 години от рождението на Христо Ботев"}
{"url": "http://www.focus-news.net/news/2019/01/03/2608095/violeta-radeva-bchk-burgas-horata-koito-mogat-da-se-vazpolzvat-ot-programata-za-predostavyane-na-individualni-hranitelni-paketi-na-uyazvimi-grazhdani-sa-opredeleni-grupi.html", "text": "Хората, които могат да се възползват от програмата „Предоставяне на индивидуални хранителни пакети на уязвими български граждани“ са определени групи. Това каза за  Радио „Фокус“ – Бургас  Виолета Радева, директор на БЧК – Бургас. По думите ѝ хората, които могат да получат храна, са лицата и семействата, които са получили помощ за отоплителния сезон 2016 - 2017 година,. Другата група хората са майките осиновителки, които са получили месечни помощи за отглеждане на деца до навършване на 1 година, а третата важна група са лицата и семействата, които са получили еднократна помощ за ученици в първи клас, но за учебната 2017-2018 година. Тя добави, че могат да се възползват и деца с трайни увреждания, които са с право на чужда помощ, ниски лични доходи, с месечна социална добавка за социална интеграция. Включени са също лица и семейства, получили еднократна парична помощ предназначена за превенция на реинтеграция за отглеждане на дете при близки роднини за периода януари 2018 – юни 2018 година. Последната група са семейства, които са претърпяли бедствия и са получили еднократна помощ. Тя посочи още, че в Бургас хората са около 4000, затова стартирането започва по-рано на 7 януари на улица „Оборище 95“, а работното време ще бъде от 9.00 до 12.00 часа с 1 час почивка и от 13.00 до 17.00 часа, като ще има доброволци, които ще предоставят хранителния пакет, който възлиза на 24 кг и 700 гр. „За Бургас това е един много важен момент, тъй като организацията и логистиката са трудни, но отново много се разчита на доброволците, които са в основата на всичко“, каза още Радева. \r\nМария КУРТЕВА", "date": "2019.01.03", "title": "Виолета Радева, БЧК - Бургас: Хората, които могат да се възползват от програмата за предоставяне на индивидуални хранителни пакети на уязвими граждани, са определени групи"}
{"url": "http://www.focus-news.net/news/2019/01/03/2608096/dots-darina-naydenova-dietolog-vazstanovyavaneto-sled-praznitsite-mozhe-da-stane-s-konsumatsiyata-na-bob-leshta-i-riba.html", "text": "Възстановяването след празниците може да стане с консумацията на боб, леща и риба. Това каза в интервю за  Радио „Фокус“ – Варна  диетологът доцент Дарина Найденова. Според нея традиционно човек може да се изкуши на празничната трапеза, но това не е фатално, ако след това спазва правилно хранене. „Всички сме попрекалили, всички сме се изкушили и сега е моментът малко да поразтоварим храносмилателната ни система“, каза доц. Дарина Найденова. Според нея една от тенденциите в българските домакинства е по празниците да се готвят големи количества храна, които в последствие се консумират няколко дни подред. “Българската традиция и до ден днешен е да се приготвя много храна. Българинът обича и това, може би, е част от народопсихологията ни - масата да се огъва от обилно напълнени чинии. Малко залитаме в това отношение, като тръгваме да приготвяме големи количества. Докато остане, не е стигнало – има една такава българска поговорка“, обясни доц. Дарина Найденова. Тя допълни, че следпразнично тялото има нужда от по-различна храна, която да подпомогне правилното възстановяване на организма. „Българинът традиционно е ядял много бобови култури, те сега не са толкова модерни, но ако ги включваме два - три пъти в седмицата, може да извлечем само ползи. Ядки също и не на последно място риба. Рибата по празниците малко я позабравяме, а тя е  много по-полезен продукт от месото и ни помага да сме по-здрави“, каза още тя. \r\nБояна АТАНАСОВА", "date": "2019.01.03", "title": "Доц. Дарина Найденова, диетолог: Възстановяването след празниците може да стане с консумацията на боб, леща и риба"}
{"url": "http://www.focus-news.net/news/2019/01/03/2608052/tass-zapochna-izplashtaneto-na-kompensatsii-za-blizkite-na-zaginalite-i-postradalite-v-magnitogorsk.html", "text": "Започна изплащането на компенсации на близките на загиналите и пострадалите при рухването на вход на жилищна сграда в Магнитогорск, предава  TACC , като се позовава на източник от местните власти. \r\nПо данни на замесник-министърът на социалните отношения в Челябинската област Раиса Хайритдинова към настоящия момент компенсации вече са получили 14 души от пет семейства. Средствата са отпуснати от областния бюджет, а размерът на компенсациите е 10 хил. рубли на член на всяко пострадало семейство (под 250 български лева). Предвижда се и друга помощ за загуба на имущество. \r\nБроят на жертвите на инцидента със срутилия се вход в жилищна сграда в Магнитогорск достигна до 38 души, показват данни от Министерство на извънредните ситуации на Руската федерация. Спасителите продължават работа, издирват се още трима души, чиято съдба остава неизвестна. Уточнява се, че две трети от развалините след инцидента вече са разчистени. Тереза Герова", "date": "2019.01.03", "title": "ТАСС: Започна изплащането на компенсации за близките на загиналите и пострадалите в Магнитогорск"}
{"url": "http://www.focus-news.net/news/2019/01/03/2608099/burgas-politsiyata-razsledva-sluchay-na-podadena-zhalba-ot-kriminalno-proyaven-mazh-za-politseysko-nasilie.html", "text": "Полицията разследва случай на подадена жалба от криминално проявен мъж за полицейско насилие. Това съобщиха от  ОДМВР - Бургас  във връзка с твърдения на 21-годишния криминално проявен мъж от село Росен за това, че станал жертва на полицейско насилие. Той е регистриран през 2012 и 2013 година за две кражби на акумулатори и гориво. \r\nНа база на депозираната жалба в Районно управление – Созопол е заведена преписка, по която тече проверка. Към депозираната жалба все още не е приложено медицинско свидетелство за нанесени телесни повреди. \r\nКонстатирано е, че 21-годишният мъж, движейки се с мотоциклет „Хонда 919” около 15.00 часа на 02 януари т.г. в близост до село Росен, не се съобразил с полицейските разпореждания за спиране и проверка, а с висока скорост се отправил в посока село Веселие. С това си действие той за втори пореден път в рамките на няколко седмици се опитал да осуети полицейска проверка и да избяга, застрашавайки както собственото си здраве и живот, така и сигурността на останалите участници в пътния трафик. \r\nС  включени звуков и светлинен сигнал служителите от Районно управление – Созопол последвали мотоциклета, като констатирали, че поставената му регистрационна табела е от друго МПС, с което е извършено престъпление по чл. 345, ал. 1 от НК. Водачът успял да избяга и укрил мотоциклета, но същият впоследствие е издирен от служителите на Районно управление - Созопол.  \r\nДопълнително 21-годишният мъж с баща си се явил в Районното управление, като е задържан за срок до 24 часа. Откаран е до \"Спешния център\" в Созополската болница за медицинско освидетелстване, но изрично отказал, за което е изготвена надлежна документация.  \r\nПо случая в Районно управление - Созопол е образувано бързо полицейско производство, като след приключване на действията по него около 19.00 часа на 02 януари т.г. (три часа след задържането му) 21-годишният е освободен.  \r\nИ по двете досъдебни производства за кражби, образувани през 2012 и 2013 години, 21-годишният мъж е сключил споразумения с прокуратурата.", "date": "2019.01.03", "title": "Бургас: Полицията разследва случай на подадена жалба от криминално проявен мъж за полицейско насилие"}
{"url": "http://www.focus-news.net/news/2019/01/03/2608100/kyustendil-patishtata-v-oblastta-sa-prohodimi-pri-zimni-usloviya-nastilkite-sa-mokri-i-hlazgavi.html", "text": "Пътищата в областта са проходими при зимни условия, пътните настилки са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. На много места в областта вали слаб сняг. Интензивен е снеговалежът във високопланинските части. Извършва се периодично третирането на пътните настилки с пясък и луга. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2019.01.03", "title": "Кюстендил: Пътищата в областта са проходими при зимни условия, настилките са мокри и хлъзгави"}
{"url": "http://www.focus-news.net/news/2019/01/03/2608102/sliven-mbal-d-r-ivan-seliminski-poluchi-darenie-ot-tri-uchilishta-za-zakupuvane-na-kuvyoz.html", "text": "Ръководството на МБАЛ „Д-р Иван Селимински“ – Сливен изказва своята голяма благодарност на учениците, учителите и ръководствата на трите училища, които направиха дарение за най-малките пациенти на болницата. Това съобщиха от  лечебното заведение . \r\nОсновно училище „Елисавета Багряна“ дари 1000 лв., Професионалната гимназия по хотелиерство и туризъм „Акад. Неделчо Неделчев“ – 325 лв., а Професионалната гимназия с преподаване на западни езици „Захарий Стоянов“ – 511,60 лв. Средствата са предоставени за закупуване на кувьоз за Отделението по неонатология. \r\nНа всички, които са се включили в събирането на сумите, от болницата пожелават много здраве и късмет, все така да бъдат пример за човечност и отдаденост към благородни каузи.", "date": "2019.01.03", "title": "Сливен: МБАЛ „Д-р Иван Селимински“ получи дарение от три училища за закупуване на кувьоз"}
{"url": "http://www.focus-news.net/news/2019/01/03/2608098/insp-iliya-georgiev-patna-politsiya-pri-nuzhda-ot-snegopochistvane-tovarnite-avtomobili-nad-12-tona-shte-badat-spirani.html", "text": "При нужда от снегопочистване, товарните автомобили над 12 тона ще бъдат спирани. Това каза на брифинг инспектор Илия Георгиев от отдел „Пътна полиция“ към Главна дирекция „Национална полиция“, предаде репортер на  Агенция „Фокус“ . \r\n„Искам да отправя апел към всички участници в движението – независимо дали са водачи или пешеходци, да не забравяме, че сме в зимни условия. Винаги трябва да тръгваме на път добре подготвени. Винаги трябва да се следи техническото състояние на автомобила“, каза още инспектор Георгиев. \r\nТой обясни, че от страна на „Пътна полиция“ има готовност за подпомагане движението, където е необходимо, и при нужда всички  товарни автомобили над 12 тона ще бъдат спирани, за да се извърши снегопочистване. „Пешеходците също трябва да внимават – да не изскачат пред или зад автомобили така, че водачът да не може да ги види“, обясни инспектор Георгиев. \r\nЦветилена СИМЕОНОВА", "date": "2019.01.03", "title": "Инсп. Илия Георгиев, „Пътна полиция“: При нужда от снегопочистване, товарните автомобили над 12 тона ще бъдат спирани"}
{"url": "http://www.focus-news.net/news/2019/01/03/2608094/inzh-mihail-rashkov-api-1200-dushi-i-300-mashini-sa-na-teren-i-izpalnyavat-prevantivni-meropriyatiya-vav-vrazka-s-ochakvanite-snegovalezhi-i-padane-na-temperaturite.html", "text": "1200 души и 300 машини са на терен и изпълняват превантивни мероприятия във връзка с очакваните снеговалежи и падане на температурите. Това каза на брифинг инж. Михаил Рашков от Агенция „Пътна инфраструктура“, предаде репортер на  Агенция „Фокус“ . „Обстановката в момента е добра. Единственото ограничение, което въведохме преди малко, е за тежкотоварни автомобили на Превала. Защото там се получи обледяване поради ниските температури. Снеговалежът не е интензивен, но бяхме принудени да ограничим временно движението за тежките автомобили“, каза още инж. Рашков. \r\nТой посочи, че в момента на терен има около 1200 души, които се занимават с поддържането на пътищата, както и над 300 машини, които изпълняват превантивни мероприятия във връзка с очакваното падане на температурите и очакваните снеговалежи. „Те ще обхванат основно Южна България и на тази територия са уведомени всички институции за превантивни мероприятия и се надяваме да се справят“, заяви инж. Рашков. \r\nВъв връзка с обявения оранжев код за утре в област Бургас, той посочи, че основен проблем ще бъдат поледиците, а не снегът. „Въпреки това имаме готовност да се справим при нужда. В Североизточна България нещата ще са по-добри, но и там фирмите имат готовност“, обясни инж. Рашков. \r\nЦветилена СИМЕОНОВА", "date": "2019.01.03", "title": "Инж. Михаил Рашков, АПИ: 1200 души и 300 машини са на терен и изпълняват превантивни мероприятия във връзка с очакваните снеговалежи и падане на температурите"}
{"url": "http://www.focus-news.net/news/2019/01/03/2608101/georgi-gatev-gdpbzn-ima-gotovnost-za-vremenno-nastanyavane-na-hora-v-mesta-za-prenoshtuvane-ako-prez-sledvashtite-dni-ima-zatvoreni-patni-arterii-zaradi-snegovalezhite.html", "text": "Има готовност за временно настаняване на хора в места за пренощуване, ако през следващите дни има затворени пътни артерии заради снеговалежите. Това каза на брифинг Георги Гатев от Главна дирекция „Пожарна безопасност и защита на населението“, предаде репортер на  Агенция „Фокус“ . \r\n„Нашите екипи имат готовност незабавно да се съберем. На регионално и национално ниво нашитe колеги са създали необходимите връзки и сме готови своеобразно да реагираме при всяка една необходимост“, заяви Гатев и посочи, че ГДПБЗН работи в тесни взаимоотношения с областните управители и кметовете на общините. „Имаме готовност и за временно настаняване на хора в места за пренощуване, ако случайно се затворят пътни артерии през следващите дни“, каза още той. \r\nЦветилена СИМЕОНОВА", "date": "2019.01.03", "title": "Георги Гатев, ГДПБЗН: Има готовност за временно настаняване на хора в места за пренощуване, ако през следващите дни има затворени пътни артерии заради снеговалежите"}
{"url": "http://www.focus-news.net/news/2019/01/03/2608103/tanya-koleva-dneven-tsentar-za-rabota-s-detsa-na-ulitsata-burgas-kam-momenta-rabotim-s-14-detsa-nasocheni-ot-otdel-zakrila-na-deteto.html", "text": "Към момента работим с 14 деца, насочени от отдел „Закрила на детето“. Това каза за  Радио „Фокус“ – Бургас  Таня Колева, директор на Дневен център за работа с деца на улицата в Бургас и за проблема с детската просия. По думите ѝ децата са били задържани от органите на реда да просят в центъра на града или в к.к. Слънчев бряг. „Децата са основно от ромски произход, живеещи в квартал „Победа“ и „Горно Езерово“. Коледните и новогодишните празници децата имаха възможност да отбележат с две тържества, по време на които получиха и много подаръци. Едното от тържествата беше организирано благодарение на операция „Плюшено мече“, а второто – благодарение на кампанията на Община Бургас „Подари от сърце“. На него присъства кметът Димитър Николов, който зарадва децата с подаръците. Благодарна съм на всички дарители, които се включиха в инициативите“, отбеляза Колева. Тя добави, че центърът работи със семейства в риск, а неговата основна идея е тези семейства да бъдат подкрепени, за да подобри средата, в която децата живеят. „Имаме и успешен случай в тази насока. Един от бащите на две от децата, с които работим, успя да си намери работа, благодарение на ОП „Титан“ – Бургас. За съжаление, има и такива родители, които отказват нашата подкрепа и избират отново пътя на просията, тъй като той е по-лесен“, каза още Колева. Според нея просията в града е намаляла през последните години, а най-често семействата прибягват до нея по време на коледните и великденските празници. \r\nМария ПОПЧЕВА", "date": "2019.01.03", "title": "Таня Колева, Дневен център за работа с деца на улицата - Бургас: Към момента работим с 14 деца, насочени от отдел „Закрила на детето“"}
{"url": "http://www.focus-news.net/news/2019/01/03/2608104/plovdiv-e-edna-ot-nay-predpochitanite-svetovni-destinatsii-spored-klasatsiya-na-cnn-travel.html", "text": "Пловдив е една от най-предпочитаните световни дестинации според класация на CNN Travel, съобщиха  за  Радио „Фокус“- Пловдив  от Фондация „Пловдив 2019“. „Пловдив, вторият по големина град в България се готви да затвърди статуса си на водеща дестинация за европейски градски почивки като една от двете европейски столици на културата за 2019 година“, съобщава медията и припомня, че другата европейска столица през 2019-а година е италианският град Матера. „Известен с римските си руини, Пловдив също така е бил любимо място на гърци и османци. Разположението му на цивилизационния кръстопът между изток и запад означава, че тук можете да намерите смесица от културни влияния, които са ясно изразени на места като Джумая джамия, чиято възраст е ококо 600 години и Чифте баня, датирана от османската епоха – баня от XVI век, в която сега се помещават експонати на модерното изкуство“, информира изданието. „През летните месеци калдъръмените улици на Пловдив се превръщат в оживен фестивален център“, се казва още в публикацията на CNN Travel. „През юни и юли фестивалът „Opera Open“ е в разгара си и посетителите могат да гледат представления в невероятния римски амфитеатър на града. През лятото и есента „Капана Фест“ предлага културни развлечения в квартал „Капана“. Разхождайки се из „Капана“, ще забележите занаятчийски магазини в съседство до нощни клубове и много места, където да се потопите в бохемската и спокойна атмосфера.“ \r\nМедията дава и ценен съвет на туристите от цял свят. „Не пропускайте Римските руини – от Стадиона, построен по поръчка на император Адриан през II в. н.е., до руините на Римския форум, който някога е бил административен център на Пловдив. Акцентът на римските останки е Античният театър на града, който е реставриран в средата на 20-ти век и е идеалното място за гледане на изпълнения на живо.“", "date": "2019.01.03", "title": "Пловдив е една от най-предпочитаните световни дестинации според класация на CNN Travel"}
{"url": "http://www.focus-news.net/news/2019/01/03/2608105/v-agentsiyata-za-sotsialno-podpomagane-zapochna-priem-na-zayavleniya-za-otpuskane-na-mesechna-pomosht-za-dete-bez-pravo-na-nasledstvena-pensiya.html", "text": "Агенцията за социално подпомагане приема заявления-декларации за предоставяне на месечна помощ за дете без право на наследствена пенсия от починал родител по реда на чл. 8е от Закона за семейни помощи за деца. Това съобщиха от пресцентъра на  Агенцията . Заявленията се подават в дирекциите „Социално подпомагане“ в цялата страна по настоящ адрес на лицето. \r\nПомощта ще може да се получава с останалите видове помощи, предвидени в Закона за семейни помощи за деца, но не и заедно с персонална пенсия, отпусната за дете по чл. 92 от Кодекса за социално осигуряване. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването ѝ. \r\nМесечна помощ ще се предоставя независимо от доходите на семейството и детето, на другия родител или на настойника/попечителя, които отглеждат детето и живеят постоянно в страната. Необходими условия за отпускане ѝ са:  \r\n- детето да няма право на наследствена пенсия по чл. 82, ал. 1 от Кодекса за социално осигуряване;  \r\n- да не е настанено за отглеждане извън семейството по реда на чл. 26 от Закона за закрила на детето;  \r\n- редовно да посещава подготвителните групи в детските градини или подготвителните групи в училищата за задължителна предучилищна подготовка на децата, освен ако това е невъзможно поради здравословното му състояние;  \r\n- до завършване на средно образование, но не повече от 20-годишна възраст;  \r\n- редовно да посещава училище, освен ако това е невъзможно поради здравословното му състояние;  \r\n- да има направени всички задължителни имунизации и профилактични прегледи съобразно възрастта и здравословното му състояние;  \r\n- да живее постоянно в страната. \r\nПомощта ще се предоставя и на семействата на роднини и/или близки, при които е настанено дете по реда на чл. 26 от Закона за закрила на детето в случаите, когато семейството не получава месечна помощ за него по реда на същия закон.  \r\nРазмерът на помощта се определя ежегодно със Закона за държавния бюджет на Република България, като не може да бъде по-малък от предходната година. За 2019 г. нейният размер е 115 лв.  \r\nОбразецът на заявлението-декларация за отпускане на новата месечна помощ и необходимите документи за кандидатстване са публикувани на интернет страницата на Агенцията за социално подпомагане в раздел „Административни услуги“, подраздел „Административни услуги“.", "date": "2019.01.03", "title": "В Агенцията за социално подпомагане започна прием на заявления за отпускане на месечна помощ за дете без право на наследствена пенсия"}
{"url": "http://www.focus-news.net/news/2019/01/03/2608106/plovdiv-kmetat-na-karlovo-d-r-emil-kabaivanov-razporedi-na-kmetovete-ot-obshtinata-da-sledyat-za-izpalnenieto-na-deynostite-po-pochistvane-na-patishtata-i-ulitsite.html", "text": "Кметът на Карлово д-р Емил Кабаиванов разпореди на кметовете и кметските наместници да следят за изпълнението на дейностите по почистване на пътищата от общинските и уличните пътни мрежи във връзка с очакваните снеговалежи. Това съобщиха от пресцентъра на  Община Карлово . Контрол върху дейността на фирмата осъществяват и служителите в звено „Инспекторат”. От Общината уточняват, че гражданите и фирмите трябва да организират снегопочистване в районите си. \r\nНационалният институт по метеорология и хидрология определи жълт код за опасно време в по-голяма част от Южна България, където се очакват снеговалежи и образуване на снежна покривка. В тази връзка всички граждани и фирмите, които поддържат прилежащи площи около имоти частна собственост и ползватели на такива, при зимни условия са длъжни да спазват чл.19 ал.1 от действащата Наредба за поддържане и опазване на обществения ред на територията на община Карлово в частта: \r\n- своевременно и постоянно да организират почистване на прилежащите към имотите тротоари и работни площадки с цел безопасност на движението; \r\n- да отстраняват ледени висулки и надвиснал сняг от покривите на частните и фирмени обекти; \r\n- да не изхвърлят почистения сняг от тротоарите на уличните платна, да не натрупват снега до стволове на дървета и до спирки на градски транспорт. \r\nПри неизпълнение на разпоредбите, гражданите и фирмите подлежат на санкция. \r\nВъв връзка с прогнозираните климатични усложнения, гражданите стриктно трябва да спазват правилата за движение по пътищата. Препоръчително е да не се паркират автомобили по булевардите и основните улици в Карлово. Най-критичните места са бул. „Освобождение” и улиците ”Ген. Карцов”, „Александър Стамболийски”, „Хан Крум”, „Юмрукчал\" и „Криволак”. Паркираните на платната автомобили възпрепятстват работата на снегопочистващата техниката и на пътните превозни средства със специален режим. \r\nСнегопочистващите машини вече са разположени в 4-те опорни пункта (Карлово, Калофер, Розино и Клисура) в общината. Съгласно договор, сключен с консорциум „Чистота Карлово”, фирмата има ангажимент за почистването на около 370 километра общинска пътна мрежа. Обезпечени са необходимите количества смеси и пясък за обработка на пътните настилки.", "date": "2019.01.03", "title": "Пловдив: Кметът на Карлово д-р Емил Кабаиванов разпореди на кметовете от общината да следят за изпълнението на дейностите по почистване на пътищата и улиците"}
{"url": "http://www.focus-news.net/news/2019/01/03/2608111/silistra-dve-rechni-gari-shte-badat-izgradeni-na-brega-na-reka-dunav-v-kalarash-i-silistra-po-transgranichen-proekt-finansiran-s-evrosredstva.html", "text": "Две речни гари ще бъдат изградени на брега на река Дунав в Кълъраш и Силистра и ще бъдат закупени две пътнически корабчета, чрез реализацията на трансграничен проект, финансиран с евросредства. Това съобщиха от  Община Силистра . Новият проект, финансиран с европейски средства, ще подобри плавателността по река Дунав в трансграничния регион Кълъраш – Силистра чрез осигуряване на определени условия за безопасност на хората. Проектът е част от голям план за развитието на инфраструктурата и туризма в района на Кълъраш. Реализацията му ще осигури подобрен плавателен воден път, свързващ Кълъраш и Силистра, подобрена инфраструктура от двете страни на река Дунав, за да се поддържа плавателността и по второстепенния ръкав на реката през сезоните, когато водата спада под обичайното ниво. \r\nПредстои да бъде подписан договор за безвъзмездна финансова помощ. Проектът ще се изпълнява в партньорство между Окръжен съвет - Кълъраш, Община Силистра и Община Кълъраш. Общата стойност на проекта е в размер на 5 946 041.73 евро. Безвъзмездната финансова помощ за Община Силистра е в размер на 1 959 999.33 евро и съфинансиране 2% в размер на 39 999.99 евро. Продължителността на проекта е 36 месеца от датата на подписване на договора.", "date": "2019.01.03", "title": "Силистра: Две речни гари ще бъдат изградени на брега на река Дунав в Кълъраш и Силистра по трансграничен проект, финансиран с евросредства"}
{"url": "http://www.focus-news.net/news/2019/01/03/2608112/sofiya-tsarkvata-sv-sedmochislenitsi-e-nadraskana-s-grafiti.html", "text": "Църквата „Св. Седмочисленици“ в столицата е надраскана с графити от всички страни. Това съобщиха за  Агенция „Фокус“  от църквата. Вандалската проява е извършена преди два-три дни. Това е второто посегателство над храма – преди два месеца църквата отново е била надраскана и след това почистена от служители. Според служител на храма графитите са дело на същите хора, защото почеркът и спреят са еднакви. \r\nГрафитите все още не са почистени, като за отстраняването им се използват специални препарати и техника. От храма коментираха, че в района няма камери заради ремонта на площада пред църквата. \r\nТеодора ПАТРОНОВА", "date": "2019.01.03", "title": "София: Църквата „Св. Седмочисленици“ е надраскана с графити"}
{"url": "http://www.focus-news.net/news/2019/01/03/2608109/yuliya-tsakleva-hidrometeorologichnata-stantsiya-montana-silata-na-vyatara-v-oblastta-e-9-msek-nyama-snegovalezh.html", "text": "Силата на вятъра в областта е 9 м/сек, духа северозападен вятър. Това каза за  Радио „Фокус“ – Видин  дежурният метеоролог в Хидрометеорологичната станция в Монтана Юлия Цъклева. Температурите са положителни. Тънка снежна покривка има на прохода Петрохан, където е валял сняг вчера вечерта и рано тази сутрин снеговалежът е спрял. В цялата област не вали сняг. „Облачността е ниска, облаците предвещават през нощта да започне валеж\", уточни Юлия Цъклева. Очаква се температурите през нощта да са минусови. \r\nАнна ЛОЗАНОВА", "date": "2019.01.03", "title": "Юлия Цъклева, Хидрометеорологичната станция - Монтана: Силата на вятъра в областта е 9 м/сек, няма снеговалеж"}
{"url": "http://www.focus-news.net/news/2019/01/03/2608113/varna-oblastnoto-rakovodstvo-na-balgarskiya-cherven-krast-zapochva-razdavaneto-na-350-tona-hranitelni-produkti-za-nuzhdaeshti-se-grazhdani.html", "text": "От 7 януари до 28 февруари Областното ръководство на Българския червен кръст започва раздаването на хранителни продукти, съобщават от БЧК - Варна. Доброволци на организацията ще раздадат 350 тона хранителни продукти. Те са предназначени за 14 570 души от уязвими групи. Продуктите се осигуряват по Оперативната програма за храни и/или основно материално подпомагане на най-нуждаещи се лица, съфинансирана от Европейския съюз. Правоимащите са определени от Агенция за социално подпомагане. Списъците са изготвени от дирекции за социално подпомагане и обобщени на ниво Регионална дирекция за социално подпомагане. Всички правоимащи, включени в списъците на Агенцията за социално подпомагане, ще получат по 24.07 кг от 16 вида хранителни продукти. Сред тях са 1.5 килограма спагети, консерва с говеждо месо в собствен сос, леща, захар, гювеч, зелен фасул, лютеница, грах, домати стерилизирани, говежди кюфтета в бял сос, риба херинга, пиле фрикасе, зрял боб, конфитюр, ориз и олио. Продуктите се получават срещу документ за самоличност и подпис, при спазване на всички изисквания на Регламента за защита на личните данни. Раздаването на хранителните пакети в град Варна ще се извършва в работните дни в четири временни пункта на ул. „Самарско знаме“, в кв. „Чайка“, бл. 67, пенсионерски клуб, на ул. „Кишинев“ 15, пенсионерски клуб и до пазара до кметството във „Владиславово“. Пунктове ще бъдат разкрити и в общините в областта. Официален старт на програмата ще бъде даден на 7 януари в 9.00 часа на пункта в квартал „Чайка“ в пенсионерския клуб в бл. 67.", "date": "2019.01.03", "title": "Варна: Областното ръководство на Българския червен кръст започва раздаването на 350 тона хранителни продукти за нуждаещи се граждани"}
{"url": "http://www.focus-news.net/news/2019/01/03/2608080/ministar-krasimir-karakachanov-na-9-yanuari-predstoi-razglezhdane-na-doklada-za-zakupuvane-na-iztrebiteli-ot-sasht-za-voennovazdushnite-sili.html", "text": "На 9 януари предстои разглеждане на доклада за закупуване на изтребители от САЩ за Военновъздушните сили. Това заяви министър Красимир Каракачанов в Плевен след тържествения ритуал посрещането на 36-ия контингент в Афганистан от международната мисия на НАТО ,,Решителна подкрепа“, предаде кореспондент на  Радио ,,Фокус“ . Според министър Каракачанов при подкрепа на констатациите от страна на правителството следва Народното събрание да даде мандат на кабинета за започване на преговори с американската страна. \r\n,,България направи достатъчно в Афганистан. Няма нужда да се увеличава българското присъствие там. Ако политиката на САЩ е да изтегли своя контингент, то и България няма повече място в страната. Въпросът следва да бъде обсъден на следващата среща на министрите на отбраната от Алианса\", добави той.  \r\nПо думите му за пръв път през миналата година постъпилите в Българската армия са повече от напусналите - с около 150. При запазване на тенденцията в близките 5 - 6 години липсата на военни кадри може да се преодолее. Според министър Каракачанов е необходимо да се осигури достойно възнаграждение на военнослужещите и по-добър социален пакет.  \r\nВиолета КРЪСТЕВА", "date": "2019.01.03", "title": "Министър Красимир Каракачанов: На 9 януари предстои разглеждане на доклада за закупуване на изтребители от САЩ за Военновъздушните сили"}
{"url": "http://www.focus-news.net/news/2019/01/03/2608118/blagoevgrad-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали в Благоевград, но към момента няма образувала се снежна покривка, предаде репортер на  Радио „Фокус“ – Пирин . Пътните настилки са частично мокри, на места са хлъзгави, но са обработени със смеси срещу заледяване. Екипите на Общинска фирма „Биострой“ са в пълна готовност да реагират ако започнат по-интензивни валежи. Осигурени са необходимите инертни материали за опесъчаване. Към момента трафика е интензивен в централна градска част като колони от автомобили се образуват на кръговото кръстовище при бул. „Васил Левски“, също и по булевардите „Св. св. Кирил и Методий“ и „Димитър Солунски“. Натоварено движение има още по главните улици в центъра на града. Няма регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.01.03", "title": "Благоевград: Сняг вали в града, пътните настилки са мокри и хлъзгави"}
{"url": "http://www.focus-news.net/news/2019/01/03/2608114/anton-antonov-api-ot-15-yanuari-shte-zapochne-globyavaneto-za-elektronnite-vinetki.html", "text": "От 15 януари най-вероятно ще започне глобяването за електронните винетки. Това каза на брифинг директорът на Националното ТОЛ управление в Агенция „Пътна инфраструктура“ Антон Антонов, предаде репортер на  Агенция „Фокус“ . \r\n„В момента се прави информационна кампания хората да свикнат с електронните винетки. Има инсталирани 150 терминала в бензиностанциите, а от 7 януари ще могат да се купуват на гише в големите обекти и бензиностанции“, заяви Антонов и призова шофьорите да бъдат търпеливи. „За чужденците вариантите са абсолютно същите – сега чрез електронно приложение, а от 7 януари и на гише“, обясни той.  \r\nПопитан дали ще има създаден кол център за проблеми с винетките, Антонов обясни, че в момента се структурира такъв. „Всички, които са купили две винетки, ще могат със заявление към АПИ да го докажат и парите им ще бъдат върнати“, заяви Антонов. \r\nЦветилена СИМЕОНОВА", "date": "2019.01.03", "title": "Антон Антонов, АПИ: От 15 януари ще започне глобяването за електронните винетки"}
{"url": "http://www.focus-news.net/news/2019/01/03/2608107/agentsiyata-po-zaetostta-65-ot-rabotodatelite-shte-naemat-nov-personal-prez-sledvashtite-12-mesetsa.html", "text": "65,1% от работодателите ще търсят да наемат на работа нов персонал през следващите 12 месеца. Това сочат данните от второто анкетно проучване на  Агенцията по заетостта  сред работодателите за потребностите им от кадри, проведено on-line през втората половина на 2018 г. съвместно с Комисиите по заетост в 28-те административни области. Полученият резултат е с 4,1 процентни пункта повече спрямо проведеното първо проучване през февруари 2018 г. и очертава тенденцията за увеличаване търсенето на кадри през 2019 г. \r\nВ проучването са се включили общо 5 708 работодатели, като 2 496 от тях са участници, избрани случайно и поканени да вземат участие в допитването чрез предварително формирана случайна стратифицирана извадка от 2621 предприятия, разпределени в 28-те административни области в страната.  \r\nДанните показват, че 75% от анкетираните работодатели имат намерение да предложат през следващите 12 месеца постоянна заетост на новите си работници. Изцяло сезонни работници ще търсят едва 6% от работодателите, което е знак, че дори в типично сезонни икономически области, работодателите имат намерение да задържат целогодишно наетия персонал. Най-голям брой свободни позиции са заявени в административните области София-град, Пловдив, Варна и Бургас , като свободните работни места в София-град са най-много (4 пъти повече от другите изброени области).  Най-резервирани пък са работодателите в областите Разград, Видин, Кюстендил, Силистра, Монтана, Перник, Търговище и Ямбол . \r\nРаботодателите са заявили потребност от нови работници и служители. Над 50% от свободните позиции са за 20 от предложените 183 професии от Списъка на професиите за професионално образование и обучение, а именно: машинен оператор (17 176), продавач – консултант (16 825), строител (12 333), камериер (10 490), готвач (9 454), помощник в строителството (8 109), оператор в производството на облекло (7 674), сервитьор-барман (7 524), заварчик (7 426), работник в хранително - вкусовата промишленост (7 529), строител монтажник (6 919), електротехник (6 616),  шивач (6 371), охранител (6 172), строителен техник (5 910), електромонтьор (5 443), администратор в хотелиерството (4 697), машинен техник (4 627), касиер (4 014), машинен монтьор (3 830) и др. \r\nПрез следващите 12 месеца ще се търсят и нови работници с професии, изискващи висше образование или специфична правоспособност. Сред тях най-търсени ще са шофьорите (заявени общо 5 619 необходими кадри за тежкотоварен, международен, автобусен, селскостопански и др. видове транспорт). Над 12% от общия брой на заявените потребности са търсените инженери, както и специалистите в здравеопазването (лекари, медицински сестри, медицински специалисти, рехабилитатори и др.), над 10% пък са необходимите специалисти за образователната система, около 4,5% са ИКТ специалистите.  \r\nСред работници без квалификация най-търсени през 2019 г. ще са кадрите в преработвателната промишленост, следвани от тези в добивната промишленост и  селскостопанските работници.  \r\nУчастниците в анкетата са имали възможността да заявят потребности и от предложените им 23 вида други умения и 8 ключови компетентности на търсените кадри. Резултатите показват, че към момента работодателите предпочитат наличието на личностни качества, а за придобиването на професионални умения разчитат на работния процес – над 4/5 от анкетираните /83,1%/ търсят в кандидатите умения за самоконтрол и дисциплина, 61,8% - за работа под напрежение и 57,5% държат на знанията по „Здравословни и безопасни условия на труд”. Административните умения, уменията за работа с клиенти, за внедряване на стандарти и системи за управление на качеството са желани от по-малко от половината анкетирани.  \r\nОт 8-те ключови компетентности по Европейската рамка, също включени в on-line въпросника, най-предпочитани са се оказали уменията за инициативност и предприемачество (35% от запитаните), за общуване на роден език (близо 1/5 от анкетираните) и уменията за учене с 9,6%, а компютърните и чуждоезиковите умения остават на по-задни позиции в предпочитанията.  \r\nРаботодателите посочиха и очакванията си за необходимите след 3 години кадри от професионални направления или области на висшето и средното образование.  \r\nРезултатите показват, че около ¾ от работодателите, участвали в допитването, след 3 години ще се нуждаят от близо 30 000 специалисти с висше образование. От изброените в анкетната карта професионални направления най-голям дял заемат инженерите по електротехника, електроника и автоматика (12%), следвани от машинните инженери (11%), специалистите по информатика и компютърни науки, комуникационна и компютърна техника (9%). Най-малко потребности анкетираните са заявили за висшисти от направления „Право” и „Химични технологии” – 1% от всички висшисти, следвани от „Общо инженерство” – 4%. Популярните направления като „Икономика”, „Администрация и управление” и „Туризъм” са в средата на класацията със 7 – 8%.  \r\nВ следващите 3 години се очертава значително по-голямо търсене и за средни специалисти. Над 81 000 работници с такава подготовка ще са необходими в изброените в анкетата 40 професионални направления. Като най-необходими се очертават тези в производствените технологии – текстил, облекло, обувки и кожа (над 9 000 работни места), следват строителните специалисти (с близо 8 000 работни позиции), около 5 000 броя са специалистите по машиностроене, металообработка и металургия и специалистите по хранителни технологии. Символично ще е търсенето след 3 години на средни специалисти в химичните технологии, денталната медицина, медицинската диагностика, финансите, банковото и застрахователното дело, счетоводството и данъчното облагане, минното дело и горското стопанство.", "date": "2019.01.03", "title": "Агенцията по заетостта: 65% от работодателите ще наемат нов персонал през следващите 12 месеца"}
{"url": "http://www.focus-news.net/news/2019/01/03/2608117/prof-oleg-asenov-api-v-nay-kratak-srok-patnite-politsai-shte-imat-tablet-s-dostap-do-informatsiyata-za-elektronnite-vinetki.html", "text": "В най-кратък срок пътните полицаи ще имат таблет с достъп до информацията за електронните винетки. Това каза на брифинг професор Олег Асенов, ръководител на отдел „Информационно обслужване“ в Националното ТОЛ управление, предаде репортер на  Агенция „Фокус“ . \r\nОт 18 август системата е в режим на тестване. До момента, в който беше пусната в експлоатация, тя премина през редица тестове, включително и със съдействието на Световната банка. Добавянето на езиковите функционалности е в процес, като до другата седмица всички езици, които сме обявили, ще бъдат активни в мобилните приложения“, обясни проф. Асенов. \r\nТой посочи, че системата се развива по график. „Но няма как система с такава сложност и комплексност да се случи за миг. Системата беше въведена успешно на 1 януари 2019 г. с функционалност, която дава възможност да потребителите на пътя да я използват. АПИ направи всичко необходимо тя да бъде въведена и да се обогатява функционално с всеки изминал ден“, заяви той. \r\nПроф. Асенов посочи, че до момента в сайта има конвертирани 168 винетки за един регистрационен номер. „Част от потребителите са съвестни, но други се опитват да видят как системата ще реагира. Това обезсмисля процеса на конвертиране, защото компроментира личните данни, които потребителите дават по закон“, заяви той. \r\nПо думите му всички хартиени винетки остават в сила до изтичането им. „В момента по отношение на хартиените винетки правоприлагането се извършва, както законодателят е разпоредил – чрез тол полиция и „Пътна полиция“. В кратък срок пътните полицаи ще имат таблет с достъп до информацията за електронни винетки в нашия сайт и така ще могат да глобяват“, заяви той. Проф. Асенов посочи, че над 3700 камиони досега са закупили електронни винетки.  \r\nВъв връзка с въвеждането на тол системата, той обясни, че в момента се финализират тол тарифите и обхватът. \r\nЦветилена СИМЕОНОВА", "date": "2019.01.03", "title": "Проф. Олег Асенов, АПИ: В най-кратък срок пътните полицаи ще имат таблет с достъп до информацията за електронните винетки"}
{"url": "http://www.focus-news.net/news/2019/01/03/2608120/ognyan-tsenkov-kmet-na-vidin-do-2020-godina-dve-uchilishta-v-grada-shte-badat-sas-savsem-nova-viziya.html", "text": "До 2020 година две училища във Видин ще бъдат със съвсем нова визия. Това каза кметът на Общината Огнян Ценков при откриването на конференцията по изпълнението на проект „Подобряване на състоянието на образователната инфраструктура в град Видин“, предаде репортер на  Радио „Фокус“ – Видин . Проектът се  реализира в Профилираната природо-математическа гимназия „Екзарх Антим I“ и Средно училище „Цар Симеон Велики“. По повод представяне напредъка на ремонтните дейности бе организирана конференция, която се проведе в залата на Общински съвет – Видин. „Целите, които си поставяме с реализирането на този проект, са с модернизацията на образователната инфраструктура да подобрим и качеството на образованието, и условията на труд, които ще бъдат в полза както на учениците в град Видин, така и на учителите“, каза Огнян Ценков. Той отбеляза, че важните стъпки, предприети през 2018 година, дават сериозно основание на Община Видин да продължава по същия път и през тази година.          Заместник-кметът инж. Цветан Асенов, който е и ръководител на проекта, представи резултатите от извършените строително-монтажни дейности до момента в двете училища. „В Профилираната природо-математическа гимназия и Средно училище „Цар Симеон Велики“ демонтажните работи на електрическите и ВиК инсталации са завършени на 60 - 70%. В Средно училище „Цар Симеон Велики“ е направен изкопът на басейна, демонтиран е старият физкултурен салон и е започнало изграждането на новия спортен салон към училището, който ще се ползва от всички учащи се в града, както и за провеждането на различни спортни събития. В ППМГ „Екзарх Антим I“ също се изгражда спортен салон, а на покрива на училището ще има тенис на корт\", посочи той. Инж. Асенов обяви, че до 15 септември основната част от работата на двата обекта ще бъде финализирана и изрази увереност, че до края на 30-месечния срок всичко ще приключи по план. \r\nДиректорът на СУ „Цар Симеон Велики“ Венцислав Станев и председателят на училищното настоятелство на ППМГ „Екзарх Антим I“ Лилия Цанова посочиха, че имат положителни впечатления от извършването на ремонтните дейности. \r\nПроектът „Подобряване на състоянието на образователната инфраструктура в град Видин се изпълнява в рамките на Приоритетна ос 1 „Устойчиво и интегрирано градско развитие“ на Оперативна програма „Региони в растеж 2014 - 2020“, схема за предоставяне на безвъзмездна финансова помощ „Изпълнение на интегрирани планове за градско възстановяване и развитие 2014 - 2020 – Видин“. Общата стойност на проекта е 16 919 040.98 лв., от които 14 381 184.83 лв. са безвъзмездна финансова помощ от Европейския фонд за регионално развитие и 2 537 856.15 лв. се съфинансират от държавния бюджет. Срокът за изпълнение на проекта е 30 месеца, считано от датата на подписване на договора на 4 октомври 2017 г. \r\nАнна ЛОЗАНОВА", "date": "2019.01.03", "title": "Огнян Ценков, кмет на Видин: До 2020 година две училища в града ще бъдат със съвсем нова визия"}
{"url": "http://www.focus-news.net/news/2019/01/03/2608121/vidin-natovaren-e-trafikat-v-posoka-dunav-most-2.html", "text": "Натоварен е трафикът в посока за „Дунав мост 2“. Това каза за  Радио „Фокус“ – Видин  дежурният служител в Областно пътно управление. На места по републиканската пътна мрежа пътуват колони от тежкотоварни автомобили. Пътните настилки са сухи, няма ремонтни дейности по републиканската пътна мрежа в областта. Най-много автомобили се движат в участъка между Дунавци и Видин. \r\nВъв Видин трафикът се осъществява нормално. Повече автомобили се движат в централната градска част, по бул. „Панония“ и на входно изходните артерии на града. \r\nАнна ЛОЗАНОВА", "date": "2019.01.03", "title": "Видин: Натоварен е трафикът в посока „Дунав мост 2“"}
{"url": "http://www.focus-news.net/news/2019/01/03/2608122/veliko-tarnovo-obuchenie-za-efektivni-roditeli-shte-se-provede-v-grada.html", "text": "Обучение за „ефективни родители“ ще се проведе в града. Това съобщиха за  Радио „Фокус“ – Велико Търново  от училището за родители в града. Семинарът ще е двудневен и ще се проведе на 9 и 10 февруари. През първия ден участниците ще получат информация за подготовката за бременността, хранене и спорт по време на бременност, развитието на детето през  първата година и други. Втората част на обучението е свързана с развитието на детето през неговата втора и трета година. Водещ ще е Ива Александрова, която е член на Европейската асоциация за ранна интервенция  и на Международното дружество по пренатална психология и медицина. Желаещите да участват могат да се включат само в един от двата обучителни дни или и в двата. Местата са ограничени до 30 участника. \r\nНадежда КРЪСТЕВА", "date": "2019.01.03", "title": "Велико Търново: Обучение за „ефективни родители“ ще се проведе в града"}
{"url": "http://www.focus-news.net/news/2019/01/03/2608123/dha-dve-turski-studentki-v-ukrayna-sa-namereni-martvi-v-doma-im-v-harkov-zapodozryan-e-bivsh-priyatel-na-ednata-sashto-turski-grazhdanin.html", "text": "Две турски студентки в Харковския университет са намерени мъртви в тяхното жилище, предаде информационната агенция  ДХА . Техни приятели, които не са ги виждали от три дни, днес сутринта са подали сигнал в местната полиция. При извършената проверка техните безжизнени тела са били намерени в наетия от тях апартамент в града. Според публикации в украинските медии, една от турските студентки се е оплакала на своето семейство  малко преди да загине, че е преследвана от свой бивш приятел – турски гражданин. Полицията оповести, че засега заподозреният вероятен извършител на убийството все още не е заловен. Турските студентки – на 20 и на 22 години, са били втори курс в Медицинския факултет на Харковския университет, посочва още ДХА.  Георги Димов", "date": "2019.01.03", "title": "ДХА: Две турски студентки в Украйна са намерени мъртви в дома им в Харков: заподозрян е бивш приятел на едната – също турски гражданин"}
{"url": "http://www.focus-news.net/news/2019/01/03/2608124/tanya-koleva-dneven-tsentar-za-rabota-s-detsa-na-ulitsata-burgas-grazhdanite-ne-tryabva-da-davat-finansovi-sredstva-na-detsata-proseshti-na-ulitsata.html", "text": "Гражданите не трябва да дават финансови средства на децата, просещи на улицата. Това каза за  Радио „Фокус“ – Бургас  Таня Колева, директор на Дневен център за работа с деца на улицата в Бургас и за проблема с детската просия. „Когато хората видят просещо дете в центъра на града или пред църквите, по-доброто решение е да му закупят храна или дреха, отколкото да му дават пари“, обясни Колева и добави, че причината за това е свързана с работата на Центъра, която осигурява всичко, което се полага на техните семейства по закон. „Сред тези услуги са социалното подпомагане, полагащите им се помощи и съдействие при кандидатстване за общинско жилище“, каза още директорът.  \r\nПо думите ѝ в повечето случаи децата просят по настояване на своите родители, които им връщат много малка част от спечеленото, което децата, от своя страна, използват за закупуване на ненужни или опасни вещи. „Ако забележим просещо дете на улицата, принудено от своите родители, най-доброто решение е да се свържем с тел. 112 и да поискаме разговор със служител на МВР. Често пъти подобни сигнали биват препращани към безплатен телефон за деца, станали жертва на насилие, но в случая това е ненужно. Трябва да се проведе разговор с полицията, за да може нейните служители да установят акта на просене. Въз основа на това, да направят протокол, а ако в рамките на година спрямо родителя има съставени 3 такива протокола, биха могли да бъдат предприети действия от прокуратурата, след което родителят да бъде подведен под отговорност и да се достигне до присъди за родителите“, обясни Колева. Тя каза още, че историята познава такива случаи, които са довели до намаляване на просията при деца за определен период от време и затова смята, че е важно гражданите да не се страхуват при подаването на такива сигнали. \r\nМария ПОПЧЕВА", "date": "2019.01.03", "title": "Таня Колева, Дневен център за работа с деца на улицата - Бургас: Гражданите не трябва да дават финансови средства на децата, просещи на улицата"}
{"url": "http://www.focus-news.net/news/2019/01/03/2608108/anton-antonov-api-ot-7-yanuari-shte-badat-pusnati-elektronni-vinetki-za-kupuvane-na-gishe-v-golemite-benzinostantsii-i-v-easypay.html", "text": "От 7 януари ще бъдат пуснати електронни винетки за купуване на гише в големите бензиностанции и в EasyPay. Това каза на брифинг директорът на Националното ТОЛ управление в Агенция „Пътна инфраструктура“ Антон Антонов, предаде репортер на  Агенция „Фокус“ . \r\n„Само на ГКПП „Капитан Андреево“ има поставени апарати за самотаксуване, а днес – на ГКПП „Дунав мост“. До края на месеца ще има на всички гранични пунктове“, заяви Антонов. Той посочи, че предстои от 7 януари да бъдат пуснати електронни винетки за купуване на гише в големите бензиностанции и в EasyPay.  \r\n„Повечето хора имат валидни винетки до края на януари, а с чужденците сме провели информационна кампания, с която да ги информираме как да купуват винетки. Към момента все още няма отчетени глоби“, заяви Антонов. \r\nЦветилена СИМЕОНОВА", "date": "2019.01.03", "title": "Антон Антонов, АПИ: От 7 януари ще бъдат пуснати електронни винетки за купуване на гише в големите бензиностанции и в EasyPay"}
{"url": "http://www.focus-news.net/news/2019/01/03/2608125/gabrovo-bibliotekata-v-grada-razpolaga-s-onlayn-sistema-za-zayavki-na-knigi-i-udalzhavane-na-srokove-za-vzimane.html", "text": "С онлайн система за заявки на книги и удължаване на срокове за взимане разполага Габровската библиотека „Априлов-Палаузов“. Софтуерът е купен през 2018 г. и се използва предимно от младите читатели. Това каза за  Радио „Фокус“ - Велико Търново  директорът на библиотеката Савина Цонева. Модулът се нарича „My library“ и е съставен от съвременни услуги, които улесняват много и работниците и клиентите на библиотеката. „Читателят, който е регистриран при нас, би могъл през интернет да получи достъп до своя личен читателски картон, да подаде заявка за запазване на дадена книга или друга библиотечна единица. Има възможност и за онлайн презаписване на книгите“, обясни Цонева. Освен това културната институция си е купила и онлайн платформата „Уча се“, която е съставена от различни уроци за деца, разказани по интересен начин. Тя също намира широко приложение. „Нашата роля е да предоставим на всеки, който желае различни книги или други информационни единици, съобразно техните интереси, за да могат да дойдат в библиотеката и да се чувстват добре и уютно при нас“, посочи Цонева. \r\nЛуиза ТРАНЧЕВА", "date": "2019.01.03", "title": "Габрово: Библиотеката в града разполага с онлайн система за заявки на книги и удължаване на срокове за взимане"}
{"url": "http://www.focus-news.net/news/2019/01/03/2608119/ek-plovdiv-shte-bade-evropeyska-stolitsa-na-kulturata-za-2019-g.html", "text": "От 1 януари 2019 г. в продължение на една година Пловдив и Матера (Италия) ще носят званието „Европейска столица на културата“, припомнят в  прессъобщение от Европейската комисия. \r\nПловдив е първият български град, който е избран за „Европейска столица на културата“. С пълна програма под надслов „Заедно“ 2019 година ще донесе нови възможности за региона и международна видимост за града. Тържествата по откриването ще се проведат от 11 до 13 януари и ще включват редица събития на открито и на закрито — в това число музикално и танцово представление и светлинно шоу вечерта на 12 януари. Комисарят по въпросите на цифровата икономика и цифровото общество Мария Габриел ще присъства на официалната церемония на 12 януари.  \r\nПрограмата за Матера е организирана под надслов „Отворено бъдеще“, като в центъра ѝ ще бъдат социалното и културното приобщаване и съвместните иновации. Тържествата по откриването ще се проведат на 19 и 20 януари и ще включват участие на 2 000 музиканти от всички села в региона на Базиликата и много други части на Европа.", "date": "2019.01.03", "title": "ЕК: Пловдив ще бъде „Европейска столица на културата“ за 2019 г."}
{"url": "http://www.focus-news.net/news/2019/01/03/2608126/violeta-radeva-bchk-burgas-predostavihme-200-paketa-sas-zdravoslovna-hrana-za-detsata-ot-uchilishte-anton-strashimirov-vav-selo-debelt.html", "text": "И тази година в рамките на възможностите ни успяхме да предоставим пакети с храна. Това каза за  Радио „Фокус“ – Бургас  Виолета Радева, директор на БЧК – Бургас. „Предоставихме 200 пакета със здравословна храна за децата от училище „Антон Страшимиров“ във село Дебелт, цялото училище са около 144 деца. Пакетът включваше основни неща, които са подходящи за храна за деца. Включихме и помощното училище в град Бургас, които също получиха за втора поредна година здравословен хранителен пакет. И тази година продължава реализирането на топъл обяд в училище „Антон Страшимиров“ в село Дебелт“, добави Радева. Тя заяви, че средствата, които са използвани за закупуване на хранителните пакети са осигурени от областната фондова набирателна кампания „Подари Коледа“, която доброволците на Български младежки червен кръст са разпространили, чрез продажбата на картичка на стойност 1 лев. По думите ѝ другото съществено, което се е случило е, че през изминалата година е продължила да функционира социалната  услуга безплатна обществена трапезария – 50 човека, които всеки ден получават топла храна. Това са предимно възрастни хора самотно живеещи, трайно безработни лица и многодетни майки. Тя каза още, че в момента има друг проект, който е от миналата година и продължава и тази. Той е насочен за обучение на деца от различни класове, те се обучават за действия при бедствия – първа долекарска помощ и основни и важни правила. \r\nМария КУРТЕВА", "date": "2019.01.03", "title": "Виолета Радева, БЧК - Бургас: Предоставихме 200 пакета със здравословна храна за децата от училище „Антон Страшимиров“ във село Дебелт"}
{"url": "http://www.focus-news.net/news/2019/01/03/2608110/petar-kurumbashev-evrodeputat-bsppes-kazusat-s-vrashtaneto-na-shofyorite-e-reshen-istinskata-bitka-e-za-vrashtaneto-na-kamionite.html", "text": "Казусът с връщането на шофьорите по местата им в Пакета „Мобилност 1“ е добре решен. Това каза за  Радио \"Фокус\"  евродепутатът от групата на БСП/ПЕС Петър Курумбашев. По думите му в представенoто преди Коледа компромисно предложение на докладчика Вим ван де Камп, освен връщането на шофьорите на всеки 4 седмици и почивката им в т.нар. „Оперативни центрове на компанията“, вече има и трети вариант – да се подава декларация от самия шофьор къде иска да почива. Шофьорът може да напише в декларацията, че не иска да се връща вкъщи, а да почива на друго място, уточни евродепутатът. \r\n„Стои неприятно, обаче, въпросът с връщането на камионите. В предложението на другия докладчик по другия регламент, Исмаил Ертуг, е заявено да се връщат камионите. Може да се окажем в идиотската ситуация да спасим връщането на шофьорите, но в същото време да се връщат камионите. Разбирате, че те няма как да се връщат сами вкъщи. Там трябва бъде основната битка - да отпадне това идиотско изискване камионите да се връщат на всеки 3 седмици. Чухме и аргументите, че много кметове на немски и френски села и градове се оплаквали от нашите камиони, че нощували на нерегламентирани места, че нямало място къде да се паркира и затова трябвало да се прибират“, каза още евродепутатът. \r\nПо думите на Петър Курумбашев дори ако подобна мярка мине и бъде гласувана в транспортната комисия и после в пленарната зала на ЕП, решението може да се атакува в Европейския съд в Страсбург. Мярката е непропорционална за различните държави членки – едно е да се връща на 3 седмици камион от Германия в Чехия, друго е от Германия до Кипър, обобщи евродепутатът.  \r\nЦоня СЪБЧЕВА", "date": "2019.01.03", "title": "Петър Курумбашев, евродепутат БСП/ПЕС: Казусът с връщането на шофьорите е решен, истинската битка е за връщането на камионите"}
{"url": "http://www.focus-news.net/news/2019/01/03/2608116/ivanka-stoyanova-direktor-na-zoopark-varna-horata-mogat-da-daryat-kolednite-si-elhi-na-zhivotnite-v-zooparka.html", "text": "Хората могат да дарят коледните си елхи на животните в Зоопарка. Това каза в интервю за  Радио „Фокус“  – Варна  директорът на варненския зоопарк Иванка Стоянова. По думите ѝ много от коледните живи елхи, които хората ще изхвърлят, представляват вкусно лакомство за питомниците на зоопарка. „При нас традиционно може да има второ приложение за коледните елхички, които може да донесете на касата на зоопарка всеки ден от 9.00 до 16.30 часа. Те служат за храна и игра на нашите питомци. Съдържат и много витамини и хранителни добавки“, обясни Иванка Стоянова. По думите ѝ особено щастливи от иглолистните дръвчета ще са камилите, лопатарите и други. „Вашият подарък по достойнство ще бъде оценен от камили, камерунска коза, муфони, ламя и лопатари“, добави тя. По думите ѝ кампанията се организира за поредна година и ще донесе още едно приложение на коледните дръвчета. \r\n„През 2018 имахме най-много посетители за последните 10 години. Изминалата 2018 г. беше една успешна година за Зоопарка\", каза още тя. По думите ѝ най-голямата гордост на зоопарка е, че е имал рекорден брой посетители за последните 10 години. „Над 166 хиляди посетители дойдоха в зоопарка. Това са с 11 000 повече спрямо предходната 2017 година и най-много посетители за последните 10 години“, каза Иванка Стоянова. Успешна е година и по отношение на родените животни на територията на зоопарка, похвали се още Иванка Стоянова.   „Родиха се повече от 100 бебета, от които 27 по-едри бозайници – камеруснка коза, муфони, маймуни, и лопатар“, съобщи Иванка Стоянова. \r\nБояна АТАНАСОВА", "date": "2019.01.03", "title": "Иванка Стоянова, директор на Зоопарк – Варна: Хората могат да дарят коледните си елхи на животните в Зоопарка"}
{"url": "http://www.focus-news.net/news/2019/01/03/2608127/varna-s-osveshtavane-na-boynite-znamena-i-voenen-ritual-v-grada-shte-zapochne-otbelyazvaneto-na-bogoyavlenie-na-6-yanuari.html", "text": "Водосвет и благославяне на частите и техните бойни знамена ще се състои на Богоявление във Варна. Тържеството ще започне 10.00 часа на площад „Св. св. Кирил и Методий” пред Катедралния храм „Св. Успение Богородично”. Това съобщиха от пресцентъра на  Военноморските сили . Военният ритуал ще се състои непосредствено след завършване на Богоявленската литургия. В него ще участват представителни части от Варненския гарнизон и Представителният духов оркестър на ВМС. Строят на представителните блокове от Военноморските и Военновъздушните сили ще приеме началникът на гарнизона контраадмирал Митко Петев – командир на Военноморските сили. След благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето.", "date": "2019.01.03", "title": "Варна: С освещаване на бойните знамена и военен ритуал в града ще започне отбелязването на Богоявление на 6 януари"}
{"url": "http://www.focus-news.net/news/2019/01/03/2608129/smolyan-patnite-nastilki-na-mesta-sa-zasnezheni-i-zaledeni-neprekasnato-se-izvarshvat-obrabotki-s-pyasak-i-sol.html", "text": "Проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно със слаби валежи от сняг, а температурите навсякъде са отрицателни. Пътните настилки са заснежени и заледени на места, но непрекъснато се обработват с пясък и сол. Въведено е ограничение за движение на товарните автомобили над 12 тона без ремаркета и полуремаркета през прохода Превала. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня са получени сигнали за закъсали товарни автомобили с ремаркета в района на Пампорово и на тунела край Лясково. От Пътната служба предупреждават водачите да тръгват на път само със зимни гуми. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.03", "title": "Смолян: Пътните настилки на места са заснежени и заледени, непрекъснато се извършват обработки с пясък и сол"}
{"url": "http://www.focus-news.net/news/2019/01/03/2608115/tass-zavarshi-spasitelnata-operatsiya-v-magnitogorsk-zaginalite-sa-39.html", "text": "Завърши спасителната операция на мястото на експлозията и срутването на вход в жилищен блок в Магнитогороск, предава  TACC . \r\nИзвадено е тялото на последната, 39-та жертва на трагедията. От Министерството на извънредните ситуации уверяват, че под развалините няма хора. „Преди половин час извадиха последното тяло. Операцията по издирване и спасяване е завършена“, обяви представител на ведомството.  \r\nЩе бъде продължено издирването на домашни любимци, поясниха още от министерството. Тереза Герова", "date": "2019.01.03", "title": "ТАСС: Завърши спасителната операция в Магнитогорск, загиналите са 39"}
{"url": "http://www.focus-news.net/news/2019/01/03/2608130/plovdiv-izleze-ot-pechat-novo-nauchno-izdanie-na-regionalniya-istoricheski-muzey-rolyata-na-obshtina-plovdiv-za-razvitieto-na-grada-prez-perioda-1886-1944-godina.html", "text": "Излезе от печат ново научно издание на Регионален исторически музей – Пловдив „Ролята на община Пловдив за развитието на града през периода 1886 – 1944 година“. Това съобщиха за  Радио „Фокус“ - Пловдив  от музея. Това е първото монографично изследване за ролята на местното самоуправление за развитието на един от най-големите български градове през периода на капитализма. След Съединението от 1885 година Пловдив изгубва престижното си положение на столичен град и макар да запазва позицията на исторически утвърдил се център на една от най-плодородните и важни за страната области, постепенно се превръща в обикновен окръжен град. Неговото развитие и модернизация са предоставени на „крехките възможности“ на местното самоуправление, твърде често обезсилвано кадрово и финансово от централната власт. \r\nНа база неизвестен досега огромен по обем документален материал авторът Стефан Шивачев разкрива реализацията на най-важните за града инфраструктурни проекти за водоснабдяването с чиста планинска вода от Родопите, изграждането на канализацията, градоустройственото развитие, електрификацията, екологията, транспорта и образованието. Търсят се отговори на въпросите за вината за унищожаване на Марково тепе и части от останалите хълмове, защо в Пловдив не е изграден трамваен транспорт, защо държавата е била „мащеха“ за втория български град, гръмко именуван културна столица, кои са най-успешните кметове и кои са най-корумпираните? Проследява се взаимодействието между местната и централната власт, което достига драстични примери, особено когато те са доминирани от различни политически сили. Важно място е отделено на финансирането на общината и заробващите условия на заемите от БНБ. \r\nПрез тези шест десетилетия е натрупан безценен опит, актуален и днес, когато общинското самоуправление отново е най-важният фактор за развитието на града и в нейната дейност се събират всички аспекти на стопанския, обществен и културен живот на града. \r\nИзданието е в продажба в музея на цена от 8.00 лева.", "date": "2019.01.03", "title": "Пловдив: Излезе от печат ново научно издание на Регионалния исторически музей „Ролята на община Пловдив за развитието на града през периода 1886 – 1944 година“"}
{"url": "http://www.focus-news.net/news/2019/01/03/2608133/vratsa-zadarzhani-sa-trima-lovtsi-ubili-diva-svinya-bez-razreshitelno-za-lov.html", "text": "Служители на Изпълнителна агенция по горите са хванали трима ловци без разрешително за лов, убили дива свиня. Това съобщиха от  пресцентъра на Изпълнителна агенция по горите . На 2 януари 2019 г. служители от Изпълнителна агенция по горите са заловили трима души в околностите на с. Згориград, общ. Враца със сглобени ловни пушки и убита дива свиня. Проверяващите са установили, че лицата са със заверени ловни билети и членски карти, но без разрешително за лов. На нарушителите са съставени актове, а документите им за лов, ловните пушки, 19 броя боеприпаси, както и убитата дива свиня са задържани.", "date": "2019.01.03", "title": "Враца: Задържани са трима ловци, убили дива свиня без разрешително за лов"}
{"url": "http://www.focus-news.net/news/2019/01/03/2608135/sport-real-madrid-gostuva-dnes-na-vilyareal-v-otlozhen-mach.html", "text": "Реал Мадрид гостува днес на Виляреал в отложения мач от Примера дивисион заради участието на Реал на световното клубно първенство в края на декември. Момчетата на Сантяго Солари са гости от 22:30 часа на \"Естадио де ла Серамика\", а традицията е ужасяваща за столичани. \"Марка\" акцентира на кошмарния за клуба факт, че на старта на календарни години Реал е спечелил само 8 от своите 41 срещи като гост. От 2011-а насам пък Белия балет не е стартирал с успех на чужд терен на Нова година. \"Ако добавим към това и осемте точки изоставане спрямо лидера Барса на върха в класирането, новата 2019-а започва с голяма заплаха за световния клубен шампион\", пише мадридската преса. \r\nЗа капак във Виляреал днес треньорът Солари няма да разчита на трима контузени - Маркос Йоренте, Мариано Диас и Асенсио. Гарет Бейл обаче може да вкара своя гол № 100 за клуба. На същото място (във Виляреал) той отбеляза и първото си попадение с бялата фланелка преди 2303 дни (14 септември 2013). \r\nВенцислав ДРАГОМАНОВ", "date": "2019.01.03", "title": "Спорт: Реал Мадрид гостува днес на Виляреал в отложен мач"}
{"url": "http://www.focus-news.net/news/2019/01/03/2608134/dobrina-matova-literaturno-hudozhestven-muzey-chudomir-kazanlak-elektronniyat-ekskurzovod-e-edno-ot-nay-poseshtavanite-mesta-v-muzeya.html", "text": "Електронен екскурзовод, който беше открит в Литературно-художествен музей „Чудомир“ е едно от нещата, които будят голям интерес у посетителите. Това каза  Радио „Фокус”  директорът на музея Добрина Матова. Тя поясни, че електронната придобивка е разработена в рамките на проекта „Чудеса в музея на Чудомир\", финансиран по програма на една от големите вериги магазини в България в размер на 10 хил. лв.  \r\nЧрез електронния екскурзовод, с докосване на сензорен екран, който е разположен във фоайето на музея, посетителите могат да избират различни опции, сред които автентичният глас на Чудомир, анимирани герои от Чудомировите „Нашенци“, филм за Чудомир и др.  \r\n„Музей „Чудомир“ е първият и единствен засега литературен музей в страната, който разполага интерактивен екскурзовод. Истинският глас на Димитър Чорбаджийски и съживените Нашенци освежават атмосферата и са новото привлекателно чудо в музея. Звук и картина въздействат едновременно върху сетивата на посетителя”, още каза Матова. \r\nСлавяна ГАЙДАРОВА", "date": "2019.01.03", "title": "Добрина Матова, Литературно-художествен музей „Чудомир” - Казанлък: Електронният екскурзовод е едно от най-посещаваните места в музея"}
{"url": "http://www.focus-news.net/news/2019/01/03/2608137/nova-makedoniya-makedoniya-balgariya-gubi-po-50-hilyadi-zhiteli-godishno.html", "text": "Броят на жителите в България годишно намалява с по 50 хил. души, а 110 хил. други умират, отбелязва електронното издание на скопския вестник  „Нова Македония“ ,  като цитира данни, представени от експерта по демография Елица Димитрова. \r\nСъгласно думите й, България е една от страните със сериозни демографски проблеми. През новата година се очаква на бял свят в страната да се появяват по-малко новородени. В периода от 1 януари до 1 декември 2017 г. са родени 58 000 деца, а през 2018 г. са родени 53 543 деца. \r\nВидин е един от българските градове с най-тревожни демографски показатели. През 2017 г. там са родени 572 бебета, а през 2018 г. този брой е намалял до 330.  Тереза Герова", "date": "2019.01.03", "title": "„Нова Македония“ (Македония): България губи по 50 хиляди жители годишно"}
{"url": "http://www.focus-news.net/news/2019/01/03/2608131/makfaks-makedoniya-spored-boyko-borisov-balgariya-e-dokazala-che-mozhem-da-badem-lider-v-regiona.html", "text": "Македонската информационна агенция  „Макфакс“  публикува съобщението на българския премиер Бойко Борисов в социалната мрежа „Фейсбук“, в която прави равносметка за изминалата 2018 г. \r\n„За първи път България пое председателството на Съвета на Европейския съюз. Доказахме, че можем да бъдем активни участници в дебатите за развитието на ЕС, миграцията и присъединяването на Западните Балкани към Съюза”, са думите на българския министър-председател, които медията привежда. \r\nБорисов добавя, че България е показала готовност да защитава националните интереси по важни въпроси, като правата на българските граждани във Великобритания след излизането на страната от структурите на Общността. \r\n„Доказали сме, че можем да бъдем лидер в региона чрез активни разговори с нашите съседи за осъществяване на съвместни проекти и развитие на всички страни на Балканите\", уверява  българският премиер в социалната мрежа.  \r\nПо отношение на вътрешната политика Борисов посочва, че през годината е работено много за по-голям държавен бюджет в съответствие с ръста на БВП, пенсиите и заплатите, и е обърнато специално внимание на образованието и застрашените граждани в обществото. Тереза Герова", "date": "2019.01.03", "title": "„Макфакс“ (Македония): Според Бойко Борисов България е доказала, че „можем да бъдем лидер в региона“"}
{"url": "http://www.focus-news.net/news/2019/01/03/2608136/veliko-tarnovo-snyag-vali-na-teritoriyata-na-oblastta-patnite-nastilki-sa-mokri.html", "text": "Слаб сняг вали на територията на областта, предаде репортер на  Радио „Фокус“ – Велико Търново . Времето е облачно. Температурата е 2 градуса. Пътните настилки са мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за автомобили над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена. Ограничено е движението на автомобили над 3.5 тона на път Чешма - Кесарево поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Ограничено е движението на автомобили с обща маса над 12 т по път Лозен – Полски Тръмбеш поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.01.03", "title": "Велико Търново: Сняг вали на територията на областта, пътните настилки са мокри"}
{"url": "http://www.focus-news.net/news/2019/01/03/2608128/washington-examiner-po-bavnoto-izteglyane-na-amerikanskite-voyski-ot-siriya-e-s-tsel-da-se-ugodi-na-tramp-i-da-ne-badat-ubiti-vsichki.html", "text": "Официален представител на Пентагона твърди, че изтеглянето на американските войски от Сирия за 120 дни, вместо първоначалните предвидените 30, е усилие от страна на военните да задоволят искането на президента на САЩ Доналд Тръмп, като същевременно се гарантира по-безопасното им прибиране в родината, отбелязва изданието  Washington Examiner . \r\nСпоред източника новият план за изтегляне е опит от страна на военните да „угодят на президента, а не да убиват всички”. \r\nМиналия месец Тръмп заяви, че американските войски ще бъдат изтеглени от Сирия в рамките на 30 дни. Впоследствие в медиите бе разпространена информация, съгласно която в телефонен разговор е уверил турския президент Реджеп Тайип Ердоган, че това ще се случи в най-кратък срок. Но представителите на Пентагона предупредиха Тръмп, че този ход не е осъществим и че изтеглянето на две хиляди войници в Сирия ще изисква поне 120 дни. В резултат американският президент съобщи, че войниците ще бъдат върнати в родината им в по-голям срок от предвидения.  \r\nМеждувременно представители на администрацията са загрижени, че Ердоган и турските военни нямат капацитета да унищожат „Ислямска държава“ и планират да атакуват кюрдските сили в Сирия, подкрепяни от САЩ. \r\n„Минималният период, необходим за изпълнение на това безразсъдно решение, сега се описва като добре обмислено и преднамерено, а не е нито едно от двете.Това е пълна капитулация пред Ердоган и изоставяне на самите бойци в Сирия, които се борят с „Ислямска държава“ и защитават американските сили. Военните просто не могат да се изтеглят безопасно за по-малко от 120 дни\", коментира източникът.  Тереза Герова", "date": "2019.01.03", "title": "Washington Examiner: По-бавното изтегляне на американските войски от Сирия е с цел да се угоди на Тръмп и „да не бъдат убити всички“"}
{"url": "http://www.focus-news.net/news/2019/01/03/2608132/danachnata-kampaniya-na-nap-zapochva-na-10-yanuari.html", "text": "Физическите лица могат да подават годишната си декларация за облагане на доходите за 2018 година от 10 януари, съобщава  Националната агенция по приходите . Декларацията може да се подава чрез електронната услуга и на хартиен носител в офисите на НАП. \r\nПодаване на Декларации за облагане с корпоративни данъци чрез електронната услуга  също ще започне на 10 януари.  \r\nВ периода от 1 до 10 януари 2019 г. в НАП ще се извършват дейности, свързани с процесите по годишно приключване за 2018 г. и превключване работата на информационните системи за 2019 г. До 10 януари физическите и юридическите лица ще имат достъп до всички електронни услуги, предоставяни от НАП с няколко изключения. \r\nСред тях са: \r\n- по електронен път няма да може да се подава заявление за регистрация и дерегистрация по Закона за ДДС. Тези документи ще се подават на хартиен носител в офиса на НАП по регистрация. \r\n- няма да е достъпна и електронната услуга за потвърждаване на издаден персонален идентификационен код (ПИК).", "date": "2019.01.03", "title": "Данъчната кампания на НАП започва на 10 януари"}
{"url": "http://www.focus-news.net/news/2019/01/03/2608138/ministar-krasimir-karakachanov-se-sreshtna-s-voennosluzheshtite-angazhirani-s-izgrazhdaneto-na-most-nad-reka-iskar-kray-cherven-bryag.html", "text": "Министърът на отбраната Красимир Каракачанов проведе среща с военнослужещи от инженерно-разузнавателната група от военното формирование в град Белене, които участваха в дейностите по изграждането на мостова конструкция над река Искър край град Червен бряг. Това съобщиха от пресцентъра на  Министерство на отбраната . \r\nСлед пропадането на моста, свързващ Червен бряг с околните села, в края на октомври 2018 г. кметът на Общината се обърна с молба за помощ към министъра на отбраната. Модулното формирование от инженерния полк в Белене беше натоварено със задачата да извърши необходимите подготвителни действия за изграждането на мостова конструкция в община Червен бряг, предоставена от Министерството на регионалното развитие и благоустройството.  \r\nВоенните инженери информираха министъра на отбраната за последния етап от изграждането на мостовата конструкция, включващ профилното измерване на дъното на реката и устойчивостта на построения мост. Предстои утре да се извърши експериментално пускане в експлоатация на мостовата конструкцията, след което тя ще бъде предоставена за редовна експлоатация.   \r\nВоенните специалисти ще продължат периодично да проверяват състоянието на моста.", "date": "2019.01.03", "title": "Министър Красимир Каракачанов се срещна с военнослужещите, ангажирани с изграждането на мост над река Искър край Червен бряг"}
{"url": "http://www.focus-news.net/news/2019/01/03/2608139/kyustendil-patyat-za-gkpp-gyueshevo-e-prohodim-pri-zimni-usloviya-prevalyava-slab-snyag.html", "text": "Пътят за ГКПП „Гюешево” е проходим при зимни условия, превалява слаб сняг. Това съобщи за  Радио „Фокус” – Кюстендил  дежурният на българо-македонския пункт. Пътните настилки са заснежени и хлъзгави, извършва се периодично почистване. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.03", "title": "Кюстендил: Пътят за ГКПП „Гюешево” е проходим при зимни условия, превалява слаб сняг"}
{"url": "http://www.focus-news.net/news/2019/01/03/2608144/predstoyashti-sabitiya-v-stranata-za-4-yanuari-agentsiya-fokus.html", "text": "*** \r\nОт 10.00 часа в Министерски съвет премиерът Бойко Борисов ще се срещне с представители на Националното сдружение на общините в Република България. На срещата ще бъде обсъден механизъм за освобождаване от винентна такса на определени участъци от пътната мрежа. \r\n*** \r\nОт 10.00 часа в храм „Св. Неделя“ ще се проведе благодарствен молебен по повод 141 години от освобождаването на София. В 10.30 часа ще се състои литийно шествие и поднасяне цветя и венци в знак на признателност пред паметниците на ген. Гурко и Цар Освободител. От 11.15 часа пред паметника на Българския опълченец ще бъдат поднесени венци, а след това ще бъде представена литературно-музикална програма.    \r\n*** \r\nОт 11.00 часа в Националния пресклуб на БТА ще бъде представено открито писмо до държавните органи и Висшия адвокатски съвет по повод нарушаване неприкосновеността на адвокатските кантори и на адвокатската кореспонденция. Участници в пресконференцията са  Александър Пелев, Велислав Величков, Георги Гайдаров. \r\n*** \r\nОт 14.00 часа в Мраморното фоайе на Столична библиотека тържествено  ще бъде отбелязана 210-та годишнина от рождението на Луи Брайл. \r\n*** \r\nПредставители на браншовите сдружения в сектор „Автомобилен транспорт“ ще проведат спешна работна среща в „Гранд хотел София“ във връзка с организирането и провеждането на международния протест на превозвачите на 10 януари 2019 г. на площад „Люксембург“ в Брюксел. От 15.00 часа в зала „София“ на Гранд Хотел София ще бъдат представени резултатите от работната среща. \r\n*** \r\nОт 14.00 часа ще се проведе редовният  месечен брифинг на ОДМВР- Враца. \r\n*** \r\nВ Художествената галерия могат да бъдат разгледани годишна изложба на Дружеството на Добричките художници – живопис и графика, скулптура, рисунка; „Сол за живите“ – изложба по стихове на Йордан Кръчмаров. \r\n*** \r\nВ Етнографска къща ще бъде изложена експозиция „Домът на добруджанеца на границата на две епохи”. \r\n*** \r\nВ музей в градски парк „Св. Георги” ще бъдат представени експозициите  „Природата на Добруджа”; „Пътуване през времето“ – 65 години РИМ – Добрич; Гостуваща изложба на Регионален исторически музей – Шумен. \r\n*** \r\nВ къща музей с дом-паметник „Йордан Йовков” ще бъдат показани експозиции „Йордан Йовков – мъдрият мълчаливец на българската литература”; „Дора Габе – дъщеря на равнината”; „Превъплътителката Адриана Будевска“, посветена на 140-годишнина от рождението на Адриана Будевска. \r\n*** \r\nОт 11.00 часа на паметната плоча на Дома на техниката ще бъдат отбелязани 75 години от бомбардировката над Дупница .  \r\n*** \r\nОт 11.00 часа в клуба на ВМРО ще се състои пресконференция на евродепутатът Ангел Джамбазки .  \r\n*** \r\nОт 17.30 часа в зала „П. Р. Славейков“ ще се проведе публично обсъждане на проекта за бюджет на Община Стара Загора за 2019 година. \r\n***   \r\nОт 10.00 часа в заседателната зала на БСП ще се състои среща с народния представител Иван Иванов на парче новогодишна баница.  \r\n***   \r\nОт 10.00 часа в зала 2 на Областна администрация Шумен областният управител проф. Стефан Желев е поканил на работна среща кметовете на общините от  област Шумен, за обсъждане на неизпълнението на инвестиционната програма от страна на ВиК оператора и проблемите във ВиК сектора. След края на заседанието областният управител ще даде кратък брифинг.", "date": "2019.01.03", "title": "Предстоящи събития в страната за 4 януари (Агенция „Фокус“)"}
{"url": "http://www.focus-news.net/news/2019/01/03/2608141/blagoevgrad-snyag-vali-po-visokite-chasti-v-oblastta-patnite-nastilki-sa-zasnezheni.html", "text": "Сняг вали по високите части в областта, пътните настилки са заснежени. Трафикът се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. По усойните места е възможно пътните настилки да са заледени и хлъзгави. Не се наблюдава намалена видимост поради мъгла. Няма ремонтни дейности в областта. Повишена е опасността от падащи камъни  в Кресненското дефиле и в района на Предел. До този момент няма тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2019.01.03", "title": "Благоевград: Сняг вали по високите части в областта, пътните настилки са заснежени"}
{"url": "http://www.focus-news.net/news/2019/01/03/2608140/gabrovo-mokri-i-zasnezheni-sa-patnite-nastilki-na-mesta-v-oblastta.html", "text": "Мокри и заснежени са пътните настилки на места в област Габрово. По усойните и планински райони те са частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово. Вали сняг, температурата е 2 градуса. Проходът Шипка е отворен за движение. Там остава в сила ограничение за автомобили за превоз на товари над 12 тона и ремаркета и полуремаркета над 10 тона. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2019.01.03", "title": "Габрово: Мокри и заснежени са пътните настилки на места в областта"}
{"url": "http://www.focus-news.net/news/2019/01/03/2608142/dots-darina-naydenova-dietolog-za-predpochitane-e-da-pretoplyame-hranata-na-vodna-banya-a-ne-v-mikrovalnovata-pechka.html", "text": "За предпочитане е да претопляме храната на водна баня, а не в микровълновата печка. Това каза в интервю за  Радио „Фокус“ – Варна  диетологът доцент Дарина Найденова. „Микровълновите печки позволяват бързото и удобно стопляне на храни и напитки, но те отнемат голяма част от полезните им вещества\", посочи доц. Дарина Найденова. „Микровълновата се използва, защото изключително бързо стопля храната, но не мисля, че е най-добрия избор, ако човек иска да се храни здравословно. По-добре е да се стопли на котлон на печката, ако ястието е по-течно“, обясни доц. Дарина Найденова. Според нея ако консумираната храна е по-суха, за предпочитане е да ги стоплим на грил. По думите ѝ в останалите случаи се препоръчва използването на водна баня. „Другият вариант е на вода баня т.е. чинията да е поставена върху дълбока тавичка или тенджерка на водна баня, но това отнема време и за съвременния човек не е много удобно. По-лесно е да сложи чинията в микровълновата, но там имаме допълнителна загуба на някои важни биологични вещества“, уточни тя. Според нея модерното общество не страда от липса на калории, а от липса на разнообразна и здравословна храна поради забързаното ежедневие. \r\nБояна АТАНАСОВА", "date": "2019.01.03", "title": "Доц. Дарина Найденова, диетолог: За предпочитане е да претопляме храната на водна баня, а не в микровълновата печка"}
{"url": "http://www.focus-news.net/news/2019/01/03/2608143/pregled-na-mezhdunarodnite-novini-do-18-chasa-agentsiya-fokus.html", "text": "Завърши спасителната операция на мястото на експлозията и срутването на вход в жилищен блок в Магнитогороск, предава  TACC . \r\nИзвадено е тялото на последната, 39-та жертва на трагедията. От Министерството на извънредните ситуации уверяват, че под развалините няма хора. „Преди половин час извадиха последното тяло. Операцията по издирване и спасяване е завършена“, обяви представител на ведомството.  \r\nЩе бъде продължено издирването на домашни любимци, поясниха още от министерството. \r\n***  Започна изплащането на компенсации на близките на загиналите и пострадалите при рухването на вход на жилищна сграда в Магнитогорск, предава  TACC , като се позовава на източник от местните власти. \r\nПо данни на замесник-министърът на социалните отношения в Челябинската област Раиса Хайритдинова към настоящия момент компенсации вече са получили 14 души от пет семейства. Средствата са отпуснати от областния бюджет, а размерът на компенсациите е 10 хил. рубли на член на всяко пострадало семейство (под 250 български лева). Предвижда се и друга помощ за загуба на имущество. \r\nБроят на жертвите на инцидента със срутилия се вход в жилищна сграда в Магнитогорск достигна до 39 души, показват данни от Министерство на извънредните ситуации на Руската федерация.  \r\n***  Намираща се на посещение в Анкара делегация от САЩ предложи на Турция продажба на американски системи за ПВО „Пейтриът”, предаде  Анадолската агенция (АА) . В момента делегацията води разговори в Председателството на военната промишленост с участието на представители също на външно министерство и на министерството на националната отбрана. Държавният департамент на САЩ одобри на 19 декември м.г. сделката за „Пейтриът” на обща стойност 3.5 млрд. ЩД. Тя включва 80 бр. усъвършенствани управляеми ракети „Patriot” от типа „MIM-104E”, 60 бр. ракети  „Patriot-3 (PAC-3)”  с разширени възможности; както и съответното оборудване. \r\nАгенцията за сътрудничество в отбранителната сигурност към Пентагона е уведомила днес Конгреса за тази продажба се посочва в официално съобщение по темата на Държавния департамент на САЩ. \r\nВ предлагания от Вашингтон отбранителен пакет са включени 4 бр. радарни комплекта от типа „AN/MQP-65”; 4 системи за контрол и прихващане на целите; 10 комплекта антенни системи; 20 пускови установки „M903”; 5 електрически централи; свързочни средства, апарати за изпитания, диапазони програми, помощно оборудване. \r\nОт дълго време САЩ иска Турция да се откаже от покупката от Русия на ЗРК „С-400”. Анкара обаче не е съгласна анулирането на доставките на ЗРК „С-400” да е предварително условия за покупката на „Пейтриът” от САЩ. \r\nУспоредно с цената на предлаганите от Вашингтон ПВО системи, Анкара има и друго очакване – а именно за споделяне на технологията за производството на „Пейтриът”. Затова Турция иска да получи „примамливо” предложение от САЩ за трансфер на технологии,, посочва още АА. \r\n***  Всеки, който има между 100 и 450 хил. евро в банковата си сметка, ще може да стане гражданин на Черна гора, отбелязва в сръбската редакция на  Sputnik . \r\nПодгорица започна да прилага решението на правителството относно икономическото гражданство, което позволява на заинтересованите чуждестранни инвеститори да получат черногорски паспорт, като инвестират в проекти за развитие на страната.  \r\nИкономическото гражданство ще бъде достъпно за до 2000 инвеститори, а програмата, чрез която може да се реализира, ще се прилга в продължение на три години. \r\nЧерногорското гражданство може да бъде получи чужденец, който не е съден в Черна гора или друга държава, и за който има положително становище, включително доказателства за произхода на парите, предназначени за плащане и инвестиране в страната. \r\nИнвеститорът може да придобие черногорско гражданство по няколко начина, като един от тях е чрез специална програма, ако е вложил 100 хил. евро в по-слабо развитите единици на  местното самоуправление. Гражданство може да бъде придобито и чрез инвестиции в проектите за развитие на Подгорица или крайбрежния регион.  \r\nПостъпилите средства ще бъдат събирани в специален фонд, от който ще се финансира изграждането на инфраструктура в по-слабо развитите общини, предимно в северната част на страната. В решението се уточнява, че контролът на плащанията ще се наблюдава от независим одитор. \r\n***  Официален представител на Пентагона твърди, че изтеглянето на американските войски от Сирия за 120 дни, вместо първоначалните предвидените 30, е усилие от страна на военните да задоволят искането на президента на САЩ Доналд Тръмп, като същевременно се гарантира по-безопасното им прибиране в родината, отбелязва изданието  Washington Examiner . \r\nСпоред източника новият план за изтегляне е опит от страна на военните да „угодят на президента, а не да убиват всички”. \r\nМиналия месец Тръмп заяви, че американските войски ще бъдат изтеглени от Сирия в рамките на 30 дни. Впоследствие в медиите бе разпространена информация, съгласно която в телефонен разговор е уверил турския президент Реджеп Тайип Ердоган, че това ще се случи в най-кратък срок. Но представителите на Пентагона предупредиха Тръмп, че този ход не е осъществим и че изтеглянето на две хиляди войници в Сирия ще изисква поне 120 дни. В резултат американският президент съобщи, че войниците ще бъдат върнати в родината им в по-голям срок от предвидения.  \r\nМеждувременно представители на администрацията са загрижени, че Ердоган и турските военни нямат капацитета да унищожат „Ислямска държава“ и планират да атакуват кюрдските сили в Сирия, подкрепяни от САЩ. \r\n„Минималният период, необходим за изпълнение на това безразсъдно решение, сега се описва като добре обмислено и преднамерено, а не е нито едно от двете.Това е пълна капитулация пред Ердоган и изоставяне на самите бойци в Сирия, които се борят с „Ислямска държава“ и защитават американските сили. Военните просто не могат да се изтеглят безопасно за по-малко от 120 дни\", коментира източникът. \r\n***  САЩ, НАТО и Европейският съюз засилват усилията си за по-нататъшно „усвояване“ на Балканите, като настояват властите в страните от региона да направят фалшив избор - или с Москва, или с Вашингтон и с Брюксел. В същото време трябва да се помни, че Балканите се прочуха като европейското „буре барут“, а множеството противоречия показват, че сегашната политическа конфигурация на полуострова не е окончателна и може да възникнат нови конфликти, включително военни.  \r\nВъв връзка с това кореспондентът на  вестник  „Российская газета“  разговаря с авторитетния босненски експерт по сигурността Джевад Галияшевич и обсъди с него перспективите за развитие на ситуацията в региона, включително като се вземе предвид новия договор между Сърбия и Косово, за който активно настоява Вашингтон, и възможността за засилване на взаимодействието по оста Москва-Белград-Баня Лука. \r\n„Сега е трудно е да си представим как би могло да изглежда каквото и да било ново споразумение между Белград и Прищина\", смята анализаторът. „Брюкселското споразумение бе под патронажа на Европейския съюз. Той бе зачетен и изпълнен изключително от Сърбия. Страхувам се, че Западът не се стреми към договори, а към капитулацията на Сърбия, а Косово се вижда като неразделна част от „Велика Албания“. \r\nСпоред Джевад Галияшевич косовските политици са тясно свързани с престъпността, те са изключително радикални и националистически настроени, което не позволява да се очакват компромиси и съответно - споразумение. \r\n„За тях Косово е само първата стъпка към създаването на Велика Албания, следвана от други: в Македония и Черна гора”, посочва експертът. „Западът се страхува от силна Сърбия и не разрешава на сърбите това, което спокойно позволява на албанците. Към настоящия момент Западът обединява албанския етнически и политически фактор, а в същото време разбива и фрагментира сръбското жизнено пространство“. \r\nЕкспертът отбелязва, че Русия е единственият приятел на Сърбия, който използва цялата си политическа власт и влияние, за да помогне на Белград и на сръбския народ, правейки това без да поставя условия и изисквания. \r\n„В този контекст от особено значение е Република Сръбска (част от Босна и Херцеговина), която е единствената опора на Сърбия в целия регион“, подчертава анализаторът. „Другите съседи на Сърбия са колонизирани от НАТО и са неприятелски настроени по отношение на Белград. С оглед на това, подкрепата на Русия е изключително важна, а съвместните стъпки на Сърбия и Република Сръбска са условие за запазването на сръбската държавност и сръбския народ. Ако няма помощ от Русия, агресивните действия на западните страни ще станат по-многобройни и по-агресивни\", предупреждават експертът.  \r\nДжевад Галиаливич смята, че Сърбия днес е държава на мира, стабилността и развитието, но за Запада това не означава нищо, иска да я видят на колене. „Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и светът не се интересуват от тях. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена и целият Балкански полуостров ще бъде хвърлен в огъня на конфликта. Само Белград и Баня Лука, с помощта на Москва, може да бъдат историческите победители в най-сложната геополитическа ситуация. Трябва да се помни, че всяка възможност за укрепване на силата на сръбския народ на Балканите сериозно плаши колективния Запад“, обяснява Галияшевич. \r\n***", "date": "2019.01.03", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/01/03/2608145/predstoyashti-mezhdunarodni-sabitiya-za-4-yanuari-agentsiya-fokus.html", "text": "Продължава посещението на делегация на САЩ в Турция за обсъждане на разследването срещу мрежата на Фетхулах Гюлен (ФЕТО). \r\n***  В САЩ публикуват данните за нивата на безработица през последния месец. \r\n***  Канада публикува данните за нивата на безработица през декември и цялата 2018 г.  \r\n***  Ново изслушване по делото срещу медицинската сестра, заподозряна в убийството на 100 пациента. \r\n***  Първа оценка на инфлацията в еврозоната. \r\n*** Мианмар празнува Деня на независимостта с улични фестивали \r\n***", "date": "2019.01.03", "title": "Предстоящи международни събития за 4 януари (Агенция „Фокус“)"}
{"url": "http://www.focus-news.net/news/2019/01/03/2608146/", "text": "Ще продължим да настояваме за делегиране на бюджети за малките населени места.  Това каза в предаването „Червена линия“ на  Радио „Фокус“  Даниела Лекина, председател на Групата общински съветници на „БСП за България“ в Стара Загора по повод предстоящото обсъждане на Бюджет 2019. Тя поясни, че четвърта година Групата на БСП предлага кметовете  или кметските наместници в общината да разполагат с 10 или 20 хиляди лева и заедно с гражданите да определят за какви ремонти  да бъдат използвани. Лекина поясни, че процедурата с обявяване на обществени поръчки от общинския кмет забавя решаването на проблемите на малките населени места. „Това е само единият аспект на нашето предложение. За четвърта поредна година ще внесем и намаляване на таксите в детските градини и ясли, колкото и тя да е нищожна. Ние се опитваме по някакъв начин да помогнем на хората, които са от средната класа, които взимат средна заплата за общината. За тях дори и 20 лв. да е помощта е от полза. Намаляването на таксата на едно или две деца ще доведе и до облекчаване на годишния семеен бюджет. Говорим също и за ремонт на детските ясли. Има какво да се желае в общинския бюджет, не само да се наливат пари за основните европроекти, които общината печели.  Ние не сме против тях напротив, но за самото изпълнение и качеството има какво да се желае - хвърлят се големи пари от 7 до 9 милиона. Да, прави се една част, а останалото е в големите дупки“, поясни тя. \r\nДаниела Лекина допълни, че последните три години Община Стара Загора има около 20% несъбираемост на данъците и таксите. „Това са около четири милиона лева, които всяка година общината не може да ги събере, а те могат да бъдат насочени към решаването на различни проблеми“, каза тя. По думите ѝ не е получен ясен отговор дали Общината е направила всичко възможно през тези години, за да подобри събираемостта. \r\nРосица АНГЕЛОВА", "date": "2019.01.03", "title": "Даниела Лекина, БСП-Стара Загора: Ще продължим да настояваме за делегиране на бюджети за малките населени места"}
{"url": "http://www.focus-news.net/news/2019/01/03/2608149/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Интензивен е трафикът по пътищата в област Сливен. Няма въведени допълнителни ограничения. Toва съобщиха от  Областното пътно управление . Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г", "date": "2019.01.03", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/01/03/2608147/", "text": "Предвидени са 2 млн. лв. повече за сметосъбиране в Община Велико Търнов през тази година, не е ясно обаче на какво основание. Това каза в предаването „Червена линия“ на  Радио „Фокус“   Валерия Дончева, общински съветник от „БСП за България“ във Велико Търново. По думите й  предвидените разходи за сметосъбиране тази година са 8 млн. лв., които ще се вземат от данъчни приходи, тъй като събраните досега средства от такса „смет“ са 6 млн. лв. Не е ясно обаче дали заложените за 2019 г. разходи ще се окажат достатъчни, обясни тя.  „В момента, тъй като се увеличават разходите по снегопочистване, тези 2 млн. лв. са взети от нашите пари от данъчни приходи, които могат да отидат за ремонт на градинки, тротоари и др. Големият проблем тук е, че разходите се увеличават, а качеството на услугата се влошава. Нито парковете са повече, нито улиците, нито хората, а разходите се увеличават. В същото време виждаме какво е състоянието на съдовете за смет, честотата на тяхното извозване, виждаме каква е и събираемостта“, обясни тя. Валерия Дончева коментира още, че Групата общински съветници на „БСП за България“ във Велико Търново предлага да се разшири ОП „Зелени системи“ като идеята е то да обхване всички дейности по сметосъбиране, снегопочистване и др. „Така с около 30% ще бъдат намалени разходите“, обясни тя. Друго предложение на общинските съветници от БСП за Бюджет 2019 е да бъдат изградени  два буферни паркинга, които да решат част от проблема с паркирането в туристическия град, каза Дончева.  \r\nРосица АНГЕЛОВА", "date": "2019.01.03", "title": "Валерия Дончева, БСП-Велико Търново: Предвидени са 2 млн. лв. повече за сметосъбиране през тази година, не е ясно обаче на какво основание"}
{"url": "http://www.focus-news.net/news/2019/01/03/2608152/", "text": "Първата ни законодателна инициатива за 2019 г. ще бъдат предложенията ни между първо и второ четене в Закона за социалните услуги. Това каза народният представител от ПГ на „БСП за България“ от 13-ти Многомандатен избирателен район – Пазарджик и член на Комисията по социална политика Надя Клисурска в интервю за предаването „Червена линия“ по  Радио „Фокус“.  „Както знаете в началото на тази пленарна сесия предстои разглеждането на третия закон от пакета за хората с увреждания:  Закона за социалните услуги. Той не е минал на първо четене и като парламентарна група имаме виждане по отношение на промени, които трябва да се направят в него. Това ще е първата наша законодателна инициатива на второ четене. Ще предложим едни по-добри решения за хората с увреждания“, каза Клисурска. Тя отчете, че БСП е вносител на приетите вече промени в Закона за личната помощ. „Вече хората с увреждания ще имат възможност да се възползват от по-големия срок от свидетелствата си за управление на МПС, когато увреждането не възпрепятства използването на автомобил. Това са само първите стъпки, които ще предприемем в подкрепа на хората в социално уязвимите групи“, допълни още Клисурска.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.03", "title": "Надя Клисурска, БСП: Първата ни законодателна инициатива за 2019 г. ще бъдат предложенията ни между първо и второ четене в Закона за социалните услуги"}
{"url": "http://www.focus-news.net/news/2019/01/03/2608153/ea-daily-sarbiya-premina-rubikon-tryabva-li-rusiya-da-se-strahuva-ot-protestite-v-belgradi.html", "text": "За четвъртата поредна седмица в Белград се провеждат срещи на граждани, недоволни от управляващото правителство начело с президента Александър Вучич. Всичко започна с демонстрация срещу политическото насилие под мотото „Спрете кървавите ризи\", причината за която беше побой на един от членовете на опозиционния „Съюз за Сърбия“ - Борко Стефанович. Инцидентът се случи в Крушевац на 23 ноември. Тогава акцията беше преименувана на „Един от петте милиона” благодарение на изявлението на Александър Вучич, че няма да разговаря с опозицията, дори и ако пет милиона граждани излязат на улицата. Протестите преминават без инциденти. Оценките за мащаба им са значително различни - докато властите говорят едва за няколко хиляди протестиращи, опозицията твърди, че в митинга на 29 декември са участвали около 70 хиляди души. \r\nЕдин от участниците в протестното шествие, сътрудникът в Института за европейски изследвания в Белград  Стеван Гайич, разказва пред руската информационна агенция  EA Daily  личните си впечатления от последния митинг в сръбската столица.  \r\n„Според оценките на опозицията около 70 хиляди души са дошли на последния митинг на 29 декември в Белград, според моята лична оценка, имаше не по-малко от  50 хиляди. Участвах и в предишния митинг, но този беше по-мащабен и забележим”, заяви Гайич за EADaily. \r\nВ същото време, подчертава той, в митинга са участвали различни политически движения, които се противопоставят на сегашната власт. „Може да сте забелязали в тълпата и двата плаката, призоваващи за запазването на Косово като част от Сърбия и многоцветните знамена на гей общността. Събра се целият политически спектър, всички хора, недоволни от диктатурата. Всъщност, след последните местни избори в община Лучани, можем да наречем властта в Сърбия диктатура. Изборите загубиха всякакво значение, както всички държавни институции под ръководството на Вучич, особено парламентът като най-висш законодателен орган”, отбеляза експертът. \r\nСпоред него депутатите на управляващата Сръбска прогресивна партия са измислили принципно нов подход - възпрепятстване на парламента от страна на властите. „Обикновено опозицията намира начин да възпрепятства закона, предлагайки безкрайни промени в него. И в нашия случай властите правят това, за да съкратят времето за дискусия с участието на парламентарната опозиция ”, твърди Гайич. \r\nСпоред експерта, въпреки факта, че първият митинг е иницииран от най-голямата опозиционна партия – „Съюз за Сърбия“, самите действия се провеждат без партийни символи, а лидерите на Съюза участват в тях като обикновени граждани. Непартийните лидери говорят на митинги, добави Гайич. \r\nОсновните изисквания на протестиращите са свързани със свободата на медиите и осигуряването на предпоставки за провеждане на честни избори, обяснява сръбскит експерт. „В Сърбия има пълна медийна блокада, опозицията няма възможност да присъства в информационното пространство. Затова тя изисква от властите да осигурят равни условия за участие в изборния процес. На местните избори случаите на кражба на гласове станаха по-чести. Това е видно и от събитията в община Лучани, където в деня на гласуването се появиха оф-роуд превозни средства без номера, от които започнаха да изскачат бандити. Там пристигна и функционерът на Министерство на вътрешните работи Дияна Харкалович, за да може лично, според представителите на опозицията, да координира задържането на активисти. При такива обстоятелства провеждането на избори е наистина невъзможно. Сръбският президент в публични изказвания относно опозиционните митинги често пита: „Искат ли избори?\" \"Не, никой не иска избори, в които ще има крадливи гласове\", категоричен е Стеван Гайич. \r\nСъщо на предишния митинг имаше искане да се уволни министърът на вътрешните работи Небойша Стефанович заради участието им в всякакви скандали, припомни експертът. \r\nВ отговор на молба на руската медия да прогнозира развитието на ситуацията, Стеван Гайич изрази мнение, че Сърбия „е пресекла Рубикон\" и резултатът при всички положения ще бъде болезнен. „Президентът показа, че не е готов да напусне властта с институционални методи, а  моето лично убеждение е, че той е готов на много, за да запази позициите си\", смята експертът. \r\nСтеван Гайич също така предложи, че в случай на неблагоприятно развитие на събития в Косово от гледна точка на сръбските национални интереси, протестният потенциал само ще се увеличи. „Видяхме на предишния митинг, че има много повече знамена с картата на Косово и знамето на Сърбия с думите„ Не трябва да се предаваме”. Темата за Косово не присъстваше първоначално на митингите, но сега тя става все по-забележима. Гражданите протестират заради липсата на демокрация и свобода на медиите, но и заради предателството на националните интереси, към които има склонност на тандема Вучич-Бърнабич (Ана Брнабич, сръбски премиер). \r\nОтговаряйки на въпроса дали протестите по улиците в Белград са спонтанни и дали в тяхната организация участват някакви външни сили, Гайич подчерта, че при всякакви демонстрации във всяка страна на света има поне наблюдателна роля на чуждестранните специални служби. \r\n„Поне по тази причина навсякъде има чуждестранни дипломатически мисии и техни официални представители. Но, по мое мнение, сръбският „Майдан“ вече се е случил през 2012 г., когато Александър Вучич, чиито съветници са Александър Сорос (заместник-председател на Фонда за подкрепа на Отворено общество, син на Джордж Сорос ) и Тони Блеър, дойде на власт и получи контрол над тайните служби. Това е човек, който вече е изпълнил всички основни изисквания на НАТО за Сърбия, човек, който не е в състояние да предостави дипломатически статут на няколко служители на Руско-сръбския хуманитарен център в Ниш. Този човек води Сърбия към НАТО, въпреки всичките му твърдения, че страната се придържа към военния неутралитет. Неговият съветник Блеър пламенно говори не само за бомбардировките на Сърбия, но и за наземната операция на силите на НАТО. А с него Александър Вучич обсъжда зад гърба на сръбската общественост т.нар. компромис, който е нищо повече от признаване на независимостта на Косово, Косово до „Велика Албания“, а Сърбия - в НАТО“, подчерта експертът. \r\nСпоред Стеван Гайич в Русия има оправдан страх от перспективите от „Майдан“ заради събития в Украйна. „Въпреки това ми се струва, че руската общественост трябва да знае - в Сърбия всичко това вече се случи през 2012 г., когато хората дойдоха на власт, следвайки политика на реализиране на интересите на Северноатлантическия съюз\", увери събеседникът на агенцията. \r\nСпоред експерта политиката на сегашните сръбски власти към Русия е лицемерна. „Александър Вучич знае красиви думи, които трябва да бъдат адресирани до Москва, но ако погледнем конкретни действия, можем да видим, че от 2007 г. насам няма сериозни руски инвестиции в сръбската икономика. Сърбия се отдалечава от Русия, но в същото време успокоява Москва“, коментира Гайич. \r\nВ останалата част от интервюто Гайич коментира протестите в Баня Лука и уверява, че те не са свързани с тези в Белград. Тереза Герова", "date": "2019.01.03", "title": "EA Daily: „Сърбия премина Рубикон“: Трябва ли Русия да се страхува от протестите в Белград?"}
{"url": "http://www.focus-news.net/news/2019/01/03/2608150/smolyan-ogranichava-se-dvizhenieto-po-patya-devin-mihalkovo-za-mps-nad-12-t-i-za-kamioni-s-remarketa-i-poluremarketa-poradi-snegopochistvane.html", "text": "Ограничава се движението по път III-866 Девин – Михалково за МПС над 12 т както и за камиони с ремаркета и полуремаркета поради снегопочистване. Това съобщиха от  Агенция „Пътна инфраструктура“ .", "date": "2019.01.03", "title": "Смолян: Ограничава се движението по пътя Девин – Михалково за МПС над 12 т и за камиони с ремаркета и полуремаркета поради снегопочистване"}
{"url": "http://www.focus-news.net/news/2019/01/03/2608155/sport-valensiya-iska-da-vzeme-havier-ernandes-prez-zimata.html", "text": "Нападателят на Уест Хем Хавиер Ернандес-Чичарито, през зимата може да се премести във Валенсия. Старши треньорът на испанския клуб Марселиньо лично се интересува от 30-годишния мексиканец. 53-годишният испански специалист е недоволен от представянето на нападателя Миши Батшуай - отбелязал три гола в 21 мача, така че Чичарито е смятан за отличен шанс. \r\nПрез този сезон Ернандес изигра 16 мача за Уест Хем, вкара 4 гола и даде 1 асистенция. \r\nВенцислав ДРАГОМАНОВ", "date": "2019.01.03", "title": "Спорт: Валенсия иска да вземе Хавиер Ернандес през зимата"}
{"url": "http://www.focus-news.net/news/2019/01/03/2608151/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 9° до + 9°. Времето над страната е облачно. Слаб до умерен вятър духа областите: Видин, Враца, Добрич, Пазарджик, Перник, Пловдив, Разград, Силистра, Сливен, Смолян, София и Търговище. Сняг вали в областите Враца, Кюстендил, Пазарджик и Хасково, както и в района на района на Попови ливади /обл. Благоевград/; „Троянски“ проход, Шипково – Рибарица, Микре, Български извор, Ябланица, Тетевен, Троян, Априлци. /обл. Ловеч/; проход „Петрохан“ /обл. Монтана/; Студенец, Кърнаре, Първомай, Паничково и Студенец /обл. Пловдив/; проход „Шипка“, Павел баня, Мъглиж /обл. Стара Загора. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия.  \r\nОграничена видимост поради мъгла:  \r\n- до 50 м. в района на Шипково и Рибарица /обл. Ловеч/, проход „Петрохан“; \r\n- до 100 м. в района на „Троянски“ проход.  \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 10.01.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради съборена ОС /мантинела/. Участъкът е сигнализиран с пътни знаци и скоростта е намалена до 110 км/ч. Срок до 07.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т. както и тегленето на ремаркета и полуремаркета. \r\n- „Троянски“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\n Обходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7008: Движението по път III-7008 Голям манастир – Генерал Тошево от км 14+300 до км 27+600 се осъществява двупосочно в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.01.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.03", "title": "Актуална пътна обстановка към 17.30 часа"}
{"url": "http://www.focus-news.net/news/2019/01/03/2608157/tourpromru-turtsiya-izyasni-nyama-da-ima-danatsi-za-sigurnostta-na-vazduhoplavaneto-za-ruskite-turisti.html", "text": "Основните летища, през които руските туристи пристигат в Турция, няма да бъдат засегнати от въвеждането на данък върху сигурността на въздухоплаването. Информацията бе потвърдена от Генералната дирекция на летищата в Турция (DHMI), предава специализираният руски сайт  Tourprom.ru . \r\nСъгласно разпространеното циркулярно писмо, въвеждането на данък върху въздушната сигурност от 1 януари 2019 г. няма да засегне летищата в Истанбул, Анталия, Алания, Милас-Бодрум, Анкара и Измир, т.е. тези, от и до които най-често летят руските туристи. \r\nФакт е, че тези летища се управляват от летищния оператор TAV, но новите мерки не се отнасят за тях. Данъкът ще бъде наложен на близо 40 международни летища в Турция, които се обслужват от DHMI. Почти всички от тях не засягат туристическия поток към Турция. \r\nПо-рано стана ясно, че от 1 януари 2019 г. Турция налага данък за сигурност в размер на 1,5 евро на турист. Предполага се, че той ще бъде събиран на летищата при пристигане. \r\nПървоначално плановете бяха на летищата в страната да бъдат събирани такси от по три евро на човек, но след обръщение на TÜRSAB към министъра на културата и туризма Мехмет Нури Ерсойе е взето решение размерът на данъка да бъде намален на 1,5 евро.  \r\n„В резултат на преговорите бе решено да се понижи данъка за сигурността от три на 1,5 евро. Благодарни сме за бързото разрешаване на въпроса. През 2019 г. ще продължим работата си за привличане на по-голям брой чуждестранни туристи в нашата страна“, заяви турският министър на културата и туризма след края на преговорите миналия месец. Тереза Герова", "date": "2019.01.03", "title": "Tourprom.ru: Турция изясни: Няма да има данъци за сигурността на въздухоплаването за руските туристи"}
{"url": "http://www.focus-news.net/news/2019/01/03/2608159/petar-vitanov-bsp-2018-g-beshe-godina-na-zastoy-edna-propusnata-godina-za-balgariya.html", "text": "2018 г. беше година на застой, една пропусната година за България. Това каза в предаването „Червена линия“ на  Радио „Фокус“  Петър Витанов, член на ПГ на „БСП за България“ и на комисиите по отбрана и по външна политика. Той уточни, че се е увеличила бедността в страната, като над 40% от населението живее в риск от бедност, а ножицата на неравенството между бедни и богати се е отворила още повече. „Този феномен, като една социална категория „работещи бедни“, се разширява. Чуждестранните ивестициите намаляват. Разми се правовата държава, има сливане на властите. През 2018 г. БСП се превърна в последната пречка пред  авторитаризма“, каза  Петър Витанов. По думите му  целта на БСП през 2019 г. е да ангажира будните българи, защото партията предлага алтернатива за друг тип модел на управление, в който има планиране в икономиката със стратегически приоритети, в който се предлага промяна в здравеопазването и образованието, в съответствие с нуждите на икономиката. Всички усилия на БСП ще бъдат насочени към това да убедят гражданите, че може да има друго управлени, обобщи Витанов.", "date": "2019.01.03", "title": "Петър Витанов, БСП: 2018 г. беше година на застой, една пропусната година за България"}
{"url": "http://www.focus-news.net/news/2019/01/03/2608161/ekipi-na-pss-sa-pomognali-na-petima-turisti-izgubili-se-na-slizane-ot-cherni-vrah.html", "text": "Екипи на ПСС са помогнали на петима туристи, изгубили се на слизане от Черни връх. Това съобщиха за  Агенция „Фокус“  от  ПСС . Туристите са се били изгубили в района на хижа Кумата при слизане от Черни връх. Те са се заблудили в маршрута край заслон Конярника, но екипи на ПСС са успели да ги упътят и в момента се намират в хотел. \r\nПланински спасители са издирвали цял ден и млад мъж, който се е изгубил в Пана планина. Той е открит в добро здравословно състояние. \r\nЦветилена СИМЕОНОВА", "date": "2019.01.03", "title": "Екипи на ПСС са помогнали на петима туристи, изгубили се на слизане от Черни връх"}
{"url": "http://www.focus-news.net/news/2019/01/03/2608158/sofiya-vazstanoveno-e-dvizhenieto-pri-km-56-na-am-hemus-v-posoka-varna.html", "text": "Възстановено е движението при км 56 на АМ \"Хемус\" в посока Варна. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради ПТП.", "date": "2019.01.03", "title": "София: Възстановено е движението при км 56 на АМ \"Хемус\" в посока Варна"}
{"url": "http://www.focus-news.net/news/2019/01/03/2608156/nimh-shte-ima-znachitelni-valezhi-ot-snyag-prez-noshtta-v-yuzhnite-i-planinskite-rayoni-shte-ima-usloviya-za-vielitsi.html", "text": "През следващото денонощие ще остане предимно облачно. През нощта и до обяд ще е ветровито: в западната половина от страната с до умерен северозападен вятър, в източната - до силен от север-североизток. Ще има валежи от сняг, значителни - през нощта и в сутрешните часове в южните и планинските райони от страната, където в комбинация с вятъра остават условията за виелици. Атмосферното налягане ще се повишава и след обяд вече ще е по-високо от средното за месеца. \r\nМинималните температури ще са предимно между минус 6° и минус 1°. Утре още преди обяд от север валежите ще започнат да отслабват и спират, най-късно, вечерта, в Рило-Родопската област и югозападните райони. След обяд и вятърът ще отслабва. Застудяването ще продължи и максималните температури ще са между минус 3° и 2°. Това съобщи за  Агенция „Фокус“  дежурният синоптик Евгения Егова към  Национален институт по метеорология и хидрология (НИМХ) .  \r\nНад Черноморието ще бъде предимно облачно и ще има валежи от сняг, по Южното Черноморие - преди обяд значителни. Ще е ветровито - през нощта и преди обяд със силен до бурен вятър от север-североизток. След обяд валежите ще спират, вятърът ще отслабва. Максималните температури ще са между 0° - 2°. Вълнението на морето ще бъде 4 - 5 бала. Температурата на морската вода е около 7°. \r\nНад планините ще е облачно с валежи от сняг. До сутринта в Рило-Родопския масив и западните и централните райони на Стара планина снеговалежите ще са значителни, все още ще е ветровито със силен, временно бурен вятър от север-североизток и ще има условия за навявания. По-късно през деня валежите ще отслабват и спират, най-късно в масивите в Югозападна България, вятърът ще отслабва. Температурите още ще се понижат и максималната на височина 1200 метра ще е около минус 7°, на 2000 метра – около минус 12°. \r\nВ събота слаб сняг ще превалява все още на места в Югоизточна България, над северозападната част от страната облачността временно ще се разкъса. Ще бъде студено, в повечето райони и дневните температури ще остават отрицателни. В неделя и понеделник с усилване на вятъра от северозапад, в Източна България втория ден от север-североизток, ще нахлува нова порция студен въздух. На места ще превали, предимно слаб сняг.", "date": "2019.01.03", "title": "НИМХ: Ще има значителни валежи от сняг през нощта, в южните и планинските райони ще има условия за виелици"}
{"url": "http://www.focus-news.net/news/2019/01/03/2608160/russkie-afinyi-bivshiyat-nachalnik-na-gsht-na-gratskata-armiya-poiska-ostavkata-na-panos-kamenos.html", "text": "Бившият началник на Генералния щаб на националната отбрана на Гърция (GEETHA) генерал Михаил Костаракос разкритикува министъра на отбраната Панос Камменос, заявявайки, че той е загубил моралното право да ръководи въоръжените сили на страната, предава рускоезичният портал  „Русские Афиньi“ . \r\n„Мисля, че това е неприемливо, неетично и преди всичко, недостойно за някой, който е злоупотребил с много важната си позиция, и който постоянно заплашва да се откаже от нея, без да взима такова решение\", подчерта Костаракос в съобщение в социалната мрежа „Фейсбук“.  \r\nКоментарът му се отнася до отказа на Каменос да подкрепи ратифицирането на Договора в Преспа за промяна на името на Македония на Република Северна Македония. \r\nКаменос, който е и младши коалиционен партньор, многократно е предупреждавал, че неговата партия „Независими гърци“ няма да подкрепи правителството, ако сделката за преименуване на съседната държава бъде внесена за гласуване в гръцкия парламент. . Тереза Герова", "date": "2019.01.03", "title": "„Русские Афиньi“: Бившият началник на ГЩ на гръцката армия поиска оставката на Панос Каменос"}
{"url": "http://www.focus-news.net/news/2019/01/03/2608148/dimitar-dimitrov-kapb-problemat-s-razpredelenieto-na-mnogokratnite-razreshitelni-za-mezhdunarodni-prevozi-v-evropa-za-momenta-e-reshen-i-e-korigiran-no-ima-oshte-kakvo-da-se-izchistva.html", "text": "Проблемът с разпределението на многократните разрешителни за международни превози в Европа за момента е решен и е коригиран, но има още какво да се изчиства. Това каза в интервю за   Агенция „Фокус“  изпълнителният директор на Камара на автомобилните превозвачи в България (КАПБ) Димитър Димитров. „Разрешителните в момента се раздават от „Автомобилна администрация“. Имаше някои нелепи публикации на сайта на „Автомобилна администрация“, но след срещата на министъра на транспорта Росен Желязков и браншовите организации на превозвачите, бяха коригирани. Към момента нещата са много по-спокойни“, заяви още Димитров, като обясни, че проблемът със СЕМТ-овете е дошъл от това, че използваният математически модел на разпределение е неефективен. \r\n„Приложението за математическия модел за валидност за нас е абсурдно, защото не може да се лишават хората, които работят на руския пазар, за сметка на хора, на които въобще не им трябва тази валидност. Същото важи и за Австрия, Италия и Гърция, където има валидности. Също така, бяха заключени много голям брой валидности в големите фирми с чисто математическия модел и се получи едно изкривяване, което не беше добре за никой от браншовите организации на превозвачите“, съобщи още той като допълни, че е нужно да се създаде чисто нова методика и нова заповед, където да бъдат вкарани допълнителни коефициенти. \r\n„Ние няколко пъти им предлагахме това, за да се разпределят повече СЕМТ-ове за превозвачите, които ги използват по-оптимално, както го прави самият „Международен транспортен форум“ - организацията, която издава тези СЕМТ-ове. Те се печатат във Франция и съответно организацията е базирана в Париж. Те преразпределят квотата за бройката СЕМТ-ове за всяка една държава, според това колко оптимално ги използва всяка една от тях. Ако има държави, които не са си използвали разпределената квота, тя трябва да бъде намалена за сметка на тези, които я използват на 100%. По този начин се достига до едно пълно и справедливо използване. Предложихме това да бъде приложено и към българските превозвачи - тези които ги използват на 100%, съответно другата година да бъдат поощрени с някакъв допълнителен коефициент, за сметка на тези, които не са ги използвали, имали са някакви затруднения, проблеми или без основателна причина не са ги използвали оптимално, и просто да бъде редуциран техният брой. Това е нещо, което смятаме за съвсем нормално“, каза още Димитров. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.03", "title": "Димитър Димитров, КАПБ: Проблемът с разпределението на многократните разрешителни за международни превози в Европа за момента е решен и е коригиран, но има още какво да се изчиства"}
{"url": "http://www.focus-news.net/news/2019/01/03/2608164/temata-balgariya-v-makedonskite-medii-bansko-i-borovets-ostavat-hit-sred-turistite-ravnosmetkata-na-boyko-borisov-za-2018-ta-godina-i-zadachata-na-milenko-nedelkovski-za-otmyana-na-dogovora-za-dobrosasedstvo-agentsiya-fokus.html", "text": "Темата за България присъства широко в средствата за масова информация в Македония и през първите дни от новата година. Акцентът е поставен върху туризма и посещенията на македонци в популярните ни зимни курорти, върху равносметката на премиера Бойко Борисов за изминалата 2018 г. и демографските проблеми на страната. Любопитно е да се отбележи, че България се споменава и от скандалния македонски журналист Миленко Неделковски, който състави списък със задачите си за следващите 12 месеца. Сред тях фигурира и тази за „отмяната на договора с България“. \r\nМакедонската информационна агенция  „Макфакс“ и редица други медии, сред които A1 On, „Република“ и „Точка“  публикуват съобщението на българския премиер Бойко Борисов в социалната мрежа „Фейсбук“, в която прави равносметка за изминалата 2018 г. \r\n„За първи път България пое председателството на Съвета на Европейския съюз. Доказахме, че можем да бъдем активни участници в дебатите за развитието на ЕС, миграцията и присъединяването на Западните Балкани към Съюза”, са думите на българския министър-председател, които медията привежда. \r\nБорисов добавя, че България е показала готовност да защитава националните интереси по важни въпроси, като правата на българските граждани във Великобритания след излизането на страната от структурите на Общността. \r\n„Доказали сме, че можем да бъдем лидер в региона чрез активни разговори с нашите съседи за осъществяване на съвместни проекти и развитие на всички страни на Балканите\", уверява  българският премиер в социалната мрежа.  \r\nПо отношение на вътрешната политика Борисов посочва, че през годината е работено много за по-голям държавен бюджет в съответствие с ръста на БВП, пенсиите и заплатите, и е обърнато специално внимание на образованието и застрашените граждани в обществото. \r\nБроят на жителите в България годишно намалява с по 50 хил. души, а 110 хил. други умират, отбелязва електронното издание на скопския вестник  „Нова Македония“ ,  като цитира данни, представени от експерта по демография Елица Димитрова. \r\nСъгласно думите й, България е една от страните със сериозни демографски проблеми. През новата година се очаква на бял свят в страната да се появяват по-малко новородени. В периода от 1 януари до 1 декември 2017 г. са родени 58 000 деца, а през 2018 г. са родени 53 543 деца. \r\nВидин е един от българските градове с най-тревожни демографски показатели. През 2017 г. там са родени 572 бебета, а през 2018 г. този брой е намалял до 330. \r\nСкопската електронна медия  „Опсервер“  публикува списък със задачите, които скандалният македонски журналист Миленко Неделковски си е поставил за новата, 2019 г. Сред тях изпъква и тази за „отмяната на договора с България“, съдържаща се във втора точка на списъка.  България е една от най-предпочитаните дестинации за отдих, включително от гражданите на съседните ни страни. Македонците не правят изключение – те не се отказват от ваканции в зимните ни ски курорти, а най-предпочитаните от гражданите на югозападната ни съседка остават Банско и Боровец. Това става ясно от прегледа на местните медии, които приведоха данни за любимите дестинации на македонците. \r\nМакедонците не се отказват от зимни ваканции в курортите на съседна България, отбелязаха в редакцията на електронното издание на скопския вестник  „Независен“ , като поясниха, че Банско и Боровец са най-предпочитаните дестинации.   \r\nТуристическите агенции твърсят, че тенденцията на прекарване на почивки в Банско и Боровец продължава и тази година. Македонците посещават двата курорта заради големия избор на хотели и достъпните цени. \r\n„Интензивно се продават офертите за България поради големия избор на предложения за хотели, но годината е доста атрактивна и за сръбските Златибор и Копаонил. В Копаоник са изградени нови съоръжения и хотели, които са доста добри. Златибор за зимния период също е привлекателен“, обясняват от туристическата агенция „Савана\". \r\nЦените за настаняване на полупансион в хотелите в Банско се движат от 30 до 50 евро на ден в зависимост от вида на хотела, подобни са цените и в Боровец. По-евтино настаняване със закуска и вечеря можете да намерите в хотелите в Пампорово, където се предлагат същите условия за около 20 евро. \r\nНовото за македонските граждани при пътуване в България е, че от Нова година е въведено електронно закупуване на винетните стикери за автомобили, които то този момент можеха да се закупят и на границата. \r\nАко македонците решат да прекарат почивката си в съседна Сърбия, тогава ще трябва да платят от 40 евро нагоре за полупансион в Копаоник и Златибор. В тези туристически курорти апартаменти с напълно оборудвани кухни може да бъдат взети под наем за около 30 евро, допълва изданието.  \r\nИнтересът за почивки в местните туристически обекти в Македония като Маврово, Берово и Крушево, е по-малък. \r\nСтатията за афинитета на македонците към Банско и Боровец бе публикувана от редица други средства за масова информация в Македония, включително  „Република“, „Курир“, „Локално“, „Скопje Инфо“, „Нетпресс“, МТМ, Радио „Свободна Европа“, 1tv, eМагазин, „Бриф“, „Опсервер“ и др. \r\nСъщевременно скопското електронно издание  „Фактор“  приведе данни, съгласно които в първия работен ден от новата година на ГКПП „Деве Баир“ (от българска страна – ГКПП „Гюешево) са се образували колони с автомобили на влизащи в България. \r\nСъгласно информацията, до 12:00 часа местно време (13:00 часа българско време) през „ДЕВЕ Баир“ са преминали шест хиляди души. Заради големия брой хора се е стигнало до забавяне при осъществяването на проверките по границата.  \r\nСпоред Полицейската служба за гранична проверка и гранична полиция на Македония причината за увеличения брой превозни средства е свързано със завръщането на българските граждани, които са посетили Охрид и Албания за новогодишните празници. Но освен многобройните български туристи, броят на македонските и чуждестранните граждани, които са пътували в посока курортите Банско и Боровец, както и към Кюстендил, е бил също огромен.  \r\nСпециализираният портал   24.auto.mk  дава полезен съвет на македонските туристи, избрали да почиват в страната ни: Не се карайте за паркинг в България – ще свършите зле. \r\n„Много често най-големите скандали при шофиране е заради лошото паркиране. Ако сте в България обаче по-добре не се карайте, за да не свършите зле“, предупреждава медията. \r\nВ подкрепа на твърдението си медията публикува снимка, на която се виждат забити кирки в предния капак на автомобил – вероятно заради неправилното му паркиране. Кадърът е заснет на паркинг в София преди новогодишните празници.  24.auto.mk уточнява, че собственикът на превозното средство ще трябва да търси виновника или да поправи сам нанесените щети. \r\nТереза ГЕРОВА", "date": "2019.01.03", "title": "Темата \"България\" в македонските медии – Банско и Боровец остават хит сред туристите, равносметката на Бойко Борисов за 2018-та година и задачата на Миленко Неделковски за „отмяна на договора за добросъседство“ (Агенция „Фокус“)"}
{"url": "http://www.focus-news.net/news/2019/01/03/2608165/shumen-na-bogoyavlenie-vav-veliki-preslav-shte-bade-izvarshen-ritual-s-hvarlyane-na-krasta-vav-vodite-na-reka-kamchiya.html", "text": "На Богоявление във Велики Преслав ще бъде извършен ритуал с хвърляне на кръста във водите на река Камчия. Това съобщиха от пресцентъра на Общината Велики Преслав. За девета година ще бъде отбелязан големият християнски празник със спасяването на Светия Кръст във водите на река Камчия. Църковните настоятелства на православните храмове от общината започват подготовката за празника още на 5 януари, когато от 9.00 часа в храм „Св. апостоли Петър и Павел“ ще бъде обслужена Света божествена архиерейска литургия. На 6 януари от 8.00 до 9.00 часа ще бъдат отслужени утринно богослужение и Света литургия в храмовете „Св. равноапостоли Петър и Павел“ и „Св. Архангел Михаил“. От 10.00 часа ще бъде отслужен Богоявленски водосвет. От 11.00 часа на Омуртагов мост ще се проведе Велик Богоявленски водосвет, освещаване на водите и изваждане на Христовия кръст.", "date": "2019.01.03", "title": "Шумен: На Богоявление във Велики Преслав ще бъде извършен ритуал с хвърляне на кръста във водите на река Камчия"}
{"url": "http://www.focus-news.net/news/2019/01/03/2608163/osigureni-sa-sredstva-za-funktsioniraneto-na-nimh-nyama-razlika-v-deynostta-na-instituta-sled-izvazhdaneto-mu-ot-ban-obzor.html", "text": "Осигурени са средства за функционирането на Националния институт по метеорология и хидрология (НИМХ). Това обяви министърът на образованието и науката Красимир Вълчев, който се срещна с новото ръководство на института. От първи януари 2019 г. НИМХ е вече към Министерството на образованието и науката. По думите на министъра институтът продължава да работи в целия си обем от дейности. Красимир Вълчев припомни, че институтът извършва денонощни наблюдения и изследвания и това предполага да бъдат осигурени средства от страна на държавата за тази дейност. Той добави, че е налице по-добро финансиране на бюджета за тази година и се надява това да продължи и в следващите години и да се почувства от работещите в института. Над 700 са работещите в института и само 12 от тях са останали към БАН. „Институтът има възможност за пълноценно функциониране. Няма разлика в дейността му от 31 декември 2018 г. и 1 януари тази година\", коментира министърът пред журналисти след срещата. Министър Вълчев каза още, че единствените неизяснени въпроси при отделянето на НИМХ от БАН са свързани с няколко имота или части от имоти. Според министъра до следващата седмица ще се постигне решение и в тази посока. Има заведено дело за една сграда, за която трябва да се уточни как ще се ползва, от кого, и дали ще се разделя. Създадена е междуведомствена работна група с представители на НИМХ и БАН, която трябва да изясни спорните въпроси. \r\nДиректорът на НИМХ проф. Пламен Нинов поздрави сътрудниците при първото събиране извън структурата на БАН. Той заяви, че са имали  проблеми единствено с ръководството на БАН, а с институтите на Академията работят както досега.  \r\nБившият директор на НИМХ проф. Христомир Брънзов обясни, че НИМХ продължава с всичките си научни проекти, които е правил досега. Същевременно са заложени нови, които стартират тази година. „Това, което е ново, е актуалната тема за замърсяване на въздуха, тъй като знаете, че има една дискусия кой е основният източник на замърсяване – транспорта или битовото горене, има методи и възможности, с които могат да се определят еднозначно кой от двата източника е приоритетен. Проектите би трябвало да стартират в началото на тази година. Те са по инициатива на Столична община с подкрепата на Министерството на образованието и науката и са заложени още миналата година“, допълни той и уточни, че най-вероятно първите резултати ще са готови след една година. Директорът на НИМХ проф. Пламен Нинов уточни, че се очаква и още един проект, който е съвместен с Министерството на вътрешните работи - с водещ партньор Главна дирекция „Пожарна безопасност и защита на населението“. „Нашето участие е свързано с усъвършенстване на предупредителните ни системи за наводнение. Очакваме в началото на тази година да бъде подписан и такъв проект. Ние имаме изградени системи за предупреждение при наводнение, които ще бъдат ъпгрейднати в рамките на този проект“, каза проф. Нинов.  \r\nТеодора ПАТРОНОВА", "date": "2019.01.03", "title": "Осигурени са средства за функционирането на НИМХ, няма разлика в дейността на Института след изваждането му от БАН (ОБЗОР)"}
{"url": "http://www.focus-news.net/news/2019/01/03/2608162/skandalniyat-makedonski-zhurnalist-milenko-nedelkovski-za-tazi-godina-nyamam-zhelaniya-no-imam-zadachi.html", "text": "Скопската електронна медия  „Опсервер“  публикува списък със задачите, които скандалният македонски журналист Миленко Неделковски си е поставил за новата, 2019 г. Сред тях изпъква и тази за „отмяната на договора с България“. Ето какво съдържа списъкът: \r\nЗа тази година нямам желания, но имам задачи: \r\n1. Разпадането на фашисткия режим на Зоран Заев и неговата компания, както и тяхното затваряне за дълъг период; \r\n2. Отмяна на споразумението от Преспа, споразумението с България и двуезичността (Тиранската платформа); \r\n3. Заличаване на Охридското рамково споразумение и заличаване на всички последици и ползи, произтичащи от него; \r\n4. Съдебното преследване на всеки, който с думи или с деяние наруши териториалната цялост и суверенитета на Македония. Лишаване от гражданство и граждански права на онези, за които се докаже, че са работили срещу своя народ и държава (цялото правителство и работещите за него, и т.н.); \r\n5. Прекратяване на преговорите с ЕС, т.е. MACEXIT; \r\n6. Прекратяване на преговорите с престъпниците от НАТО и връщане на нашите войски от окупираните страни; \r\n6. Сътрудничество на равни начала с държави и политици, които ни уважават. Заедно с държавните патриоти и популисти (Салвини, Льо Пен, Курц, Путин, Орбан, Ердоган, Тръмп ...) срещу глобалистите (Меркел, Макрон, Мей, Клинтън, Хан, Могерини ...); \r\n7. Освобождаване на патриоти, извинение и компенсации за онези, които са били несправедливо задържани; \r\n8. Съдебен процес за „хагските“ и други случаи на престъпления срещу човечеството; \r\n9. Връщане на Македония на македонците. Тереза Герова", "date": "2019.01.03", "title": "Скандалният македонски журналист Миленко Неделковски: За тази година нямам желания, но имам задачи"}
{"url": "http://www.focus-news.net/news/2019/01/03/2608166/prof-georgi-mihaylov-ne-se-promenya-filosofiyata-na-upravlenieto-na-zdraveopazvaneto-ima-nuzhda-ot-mnogo-i-dobre-obmisleni-reformi.html", "text": "Бюджетът на НЗОК не представя нова философия и ни оставя в рамките на  статуквото, което върви от началото на този парламент. Това заяви народният представител от ПГ на „БСП за България“ проф. Георги Михайлов в предаването „Лице в лице“ по БТВ, съобщиха от пресцентъра на  БСП . Той обясни, че в заключителните разпоредби, със силата на мнозинството, са променени 16 други закона, което по думите му противоречи на Закона за нормативните актове. „Представихме виждането си в Конституционния съд с аргументи. Този бюджет не е полезен – той е вреден за България. Частта, свързана със заключителните разпоредби, не трябва да се утвърждава. Проблемите не се решават адекватно“, допълни проф. Михайлов. Той поясни, че в тези заключителни разпоредби, например, се уреждат правила за дейността на Министерството на здравеопазването, което по принцип няма нищо общо с НЗОК. \r\n„Прекалено много неща се променят в различни закони, които нямат нищо общо с Националната здравноосигурителна каса“, коментира народният представител. Той допълни, че на първо място,  това е закриването на Фонда за лечение на деца в чужбина. „Много неща не са гарантирани в българското здравеопазване, но закриването на този фонд с аргумента, че  когато той бъде прехвърлен към НЗОК и се отреже Общественият съвет, всичко ще отиде на мястото си,  ще останат специалистите, които ще решават чисто медицинските въпроси, е много нелогично. Когато няма обществен контрол на който и да е управляващ – дали става дума за здравеопазване, или строителство, това слага черен похлупак върху всичко“, каза проф. Михайлов. Той добави, че Фондът е имал проблеми при съществуването си, но е имал също уникална симбиоза между обществено начало и възможност на държавата да сътрудничи с обществения съвет, както и реален контрол върху една много важна част от здравеопазването, каквото е лечението на децата. \r\n„Над 30 години нямаме национална детска болница. Имаме една болница, която е бивш приют – тя не е пригодена да бъде национална педиатрична болница“, заяви народният представител. Той коментира още, че този проблем е съществувал по времето на управлението на НДСВ. „Сега отново сме в ситуация, която касае огромна част от българския народ и неговите мечти за нормално здравеопазване. Нищо не се е променило в здравеопазването през последните 24 месеца“, каза професорът. Той поясни, че здравеопазването се нуждае от много и добре обмислени реформи. „В пленарна зала питахме- кой направи тези абсолютно непрофесионални предложения – например НС да открива и закрива болници“, допълни той.  „Дали с 500 милиона повече или по-малко, нещата не се променят, защото не се променя философията на управлението на здравеопазването“, категоричен бе народният представител.", "date": "2019.01.03", "title": "Проф. Георги Михайлов: Не се променя философията на управлението на здравеопазването, има нужда от много и добре обмислени реформи"}
{"url": "http://www.focus-news.net/news/2019/01/03/2608167/sofiya-mazh-e-pochinal-sled-kato-avtomobilat-mu-se-e-preobarnal-v-dere-kray-selo-kokalyane.html", "text": "Мъж е починал, след като автомобилът му е паднал в дере край село Кокаляне. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. В 16.24 часа е получен сигнал и към мястото веднага е изпратен екип на „Спешна помощ“. Лек автомобил BMW се е преобърнал в дере на един километър след село Кокаляне в посока Самоков. Шофьорът е починал на място. \r\nЦветилена СИМЕОНОВА", "date": "2019.01.03", "title": "София: Мъж е починал, след като автомобилът му се е преобърнал в дере край село Кокаляне"}
{"url": "http://www.focus-news.net/news/2019/01/03/2608154/dimitar-dimitrov-kamara-na-avtomobilnite-prevozvachi-v-balgariya-ako-paketat-makron-bade-priet-80-ot-sektora-nyama-da-sashtestvuva-ili-pone-ne-v-balgariya.html", "text": "Ако минат тези промени на пакетa „Макрон“, най-вероятно 80% от сектора просто няма да съществува или поне не в България. Това каза в интервю за   Агенция „Фокус“  изпълнителният директор на Камара на автомобилните превозвачи в България (КАПБ) - Димитър Димитров, по повод предстоящите протести пред Европейския парламент на международните шофьори и гласуването на пакета „Макрон“.  \r\n„Евродепутатите гонят един социален ефект, за да могат шофьорите да си виждат семействата. Едва ли не, хората са се развеждали, поради новите наредби. Обаче се получава, в така записания текст - българска фирма назначава български шофьор, вкарва го в Европа и според изискванията на третата или четвъртата седмица- той трябва да се върне в България и не където и да е, а в експлоатационния център на фирмата по страната на регистрацията. Тоест, не може да е в експлоатационния център на фирмата, в друга страна, ако фирмата разполага с такъв. Ако същият този шофьор работи в немска фирма, то тя е длъжна да го прибира в базата си в Германия. Няма нищо социално в това, защото шофьорът, нито ще си види семейството в България, нито нищо“, каза още Димитров.  \r\nтой обясни, че след седмица - на 10 януари 10 камиона и над 600 души ще се съберат  в сърцето на Брюксел - на площад „Люксембург“, в знак на протест срещу заложените в пакета промени. „Очакваме подкрепа от румънци, литовци, унгарци и поляци. Колегите от тези държави са казали, че ще ни подкрепят и ще участват заедно с нас на протеста“, добави Димитров. \r\nТой допълни, че идеята за протеста на 10-ти януари е да се даде по-голяма гласност на проблема преди гласуването на пакета в транспортанта комисия а на ЕП. „Прави впечатление, че голяма част от евродепутатите не говорят български въобще и не знаят за какво става въпрос. Поднасят им се едни законодателни здания, които били много хубави и щели да се заплащат някакви възнаграждения на всичките водачи, без значение от коя държава са, като работят на едно и също място. Това звучи много добре и щяло да се постигне социален ефект за водачите, но те не знаят какво гласуват. За това е нужна тази гласност, за да се разбере за какво се гласува, а не просто да се следи палеца на човека, който стои най-отпред за съответното политическо семейство- дали е нагоре или е надолу и да се гласува по този начин. Нека всеки един от тях да прецени и да се запознае с нещата, тогава съм сигурен, че развръзката за нас ще бъде много по-благоприятна“, заяви още той. \r\nДимитров допълни, че транспортът формира около 17% от БВП, като тези парите идват от чужбина и които няколко пъти се превъртат в България. „Този процент може да стане и много по-голям тъй като с транспортния сектор са свързани много лизингови дружества, застрахователи, сервизи, авточасти и гуми, консумативи и т.н. Факт е, че над 120 хил. души са заети в този сектор пряко“, каза още той. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.03", "title": "Димитър Димитров, Камара на автомобилните превозвачи в България: Ако пакетът „Макрон“ бъде приет, 80% от сектора няма да съществува, или поне не в България"}
{"url": "http://www.focus-news.net/news/2019/01/03/2608170/the-new-york-times-sasht-izdadoha-saveti-za-patuvashtite-v-kitay-prizovavat-za-povisheno-vnimanie.html", "text": "Държавният департамент на САЩ предупреди в четвъртък американските граждани, които планират пътуване до Китай, да проявяват по-голяма предпазливост поради „произволно прилагане на местните закони\", съобщава популярното издание  The New York Times . \r\nАктуализираните съвети за пътуване бяха издадени след задържането през последния месец на двама канадци в Китай, заподозрени в застрашаване на сигурността на Китай. Двамата бяха задържани, след като канадската полиция арестува главния финансов директор на Huawei Technologies Co Ltd на 1 декември във Ванкувър, по искане на САЩ, припомня изданието.  \r\nДруги подробности не се привеждат към момента. Тереза Герова", "date": "2019.01.03", "title": "The New York Times: САЩ издадоха съвети за пътуващите в Китай, призовават за повишено внимание"}
{"url": "http://www.focus-news.net/news/2019/01/03/2608169/blagoevgrad-69-godishna-zhena-e-pochinala-pri-katastrofa-na-ulpeyo-yavorov-v-grada.html", "text": "Около 17:38 часа днес е получен сигнал за това, че на ул.\"Пейо Яворов\" в гр. Благоевград е станало пътнотранспортно произшествие, при което лек автомобил „Опел” с 45-годишен водач е блъснал 69-годишна жена, пресичаща на необозначено за целта място. В резултат на инцидента пешеходката е починала. Това съобщих от пресцентъра на  ОДМВР - Благоевград .", "date": "2019.01.03", "title": "Благоевград: 69-годишна жена е починала при катастрофа на ул.”Пейо Яворов” в града"}
{"url": "http://www.focus-news.net/news/2019/01/03/2608168/afp-zadarzhaniyat-v-moskva-amerikanski-grazhdanin-e-obvinen-v-shpionazh.html", "text": "Руската прокуратура е повдигнала обвинения в шпионаж срещу задържания в страната американски гражданин Пол Уилън. Това разкри неговият адвокат, предава  AFP , като коментира, че случаят е последен от поредица проблеми между Вашингтон и Москва. \r\n„Съдът е разпоредил временното задържане\" на бившия морски пехотицен Пол Уилън, след като срещу него са били повдигнати обвинения, обясни адвокатът му. \r\nУилям бе задържан в Москва миналата седмица, припомня агенцията. Тереза Герова", "date": "2019.01.03", "title": "AFP: Задържаният в Москва американски гражданин е обвинен в шпионаж"}
{"url": "http://www.focus-news.net/news/2019/01/03/2608171/abv-predupredi-che-naprezhenieto-v-regiona-ryazko-eskalira-i-tya-e-edinstvenata-partiya-koyato-reagira-obzor.html", "text": "Напрежението в региона рязко ескалира и АБВ е единствената политическа партия в страната, която реагира. Това заяви председателят на ПП АБВ  Румен Петков  по време на пресконференция в централата на партията. Пред журналисти той коментира рязкото влошаване на международната среда за сигурност и възникване на взривоопасни точки за възможен конфликт в региона. „САЩ обявиха денонсиране на Договора за ликвидиране на ракетите със среден обсег на действие, последваха бездушни декларации на ЕС и НАТО и, практически, не последваха никакви действия, които да доведат до стъпки за гарантиране на сигурността на Европа и на света. Заплахата от възстановяване на ядреното въоръжение, ядрения сблъсък, ядреното противопоставяне от най-мрачните години на Студената война се превръща във все по-голяма реалност“, каза Петков и припомни, че още на 7 ноември миналата година АБВ е предупредила изрично, че това денонсиране може да превърне България в плацдарм на военни действия и на разполагане на военни въоръжения, в това число и ядрени, така и на обект на контрамерки. „Нито една институция, нито една парламентарно представена политическа сила не взе отношение по въпроса. Нещо по-лошо - парламентът и правителството подминаха въпроса, а това идва да покаже, че всъщност в Народното събрание реалните проблеми, свързани със сигурността на държавата и на нашите граждани, не се дискутират. АБВ настоя за парламентарен дебат. Той не се състоя“, заяви Румен Петков. Той коментира, че последвалата серия от действия по темата сочи неспособността на нашите институции да гарантират сигурността на гражданите в най-широкия смисъл.   \r\nПредседателят на ПП АБВ посочи като пример и заявката на Косово за създаване на армия - стъпка, която противоречи на всички международни актове, с които голяма част от държавите са признали Косово и отбелязана от НАТО и ЕС като „крайно неприемлива“. Петков е категоричен, че като член на НАТО страната ни трябва да реагира за въоръжението на Косово от страна на САЩ. „Като член на НАТО трябва да реагираме, защото това е в нашия регион. Никой нормален човек няма съмнение, че между Сърбия и Косово напрежението ескалира до степен военен конфликт. Косово и Албания обявиха създаването на единни гранично-пропускателни пунктове. Албания е член на НАТО. На къде отиваме? Имаме определена система за сигурност, Албания е кандидат член на ЕС, това означава пряк достъп на Косово до тези база данни. Никой не се противопоставя, обявява се като първа стъпка за премахване на границите. Двойните стандарти достигат своя връх“, коментира Румен Петков.  \r\nПредседателят на АБВ-Младежи  Пламена Заячка  посочи, че заплахата за прекратяване на договора, сложил край на Студената война, е с една крачка по-близо. „България блесна с отсъствието си при гласуването за денонсиране на Ядрения договор между Русия и САЩ. По думите ѝ това е станало в навечерието на коледните празници, когато ООН не е приел резолюция за запазване и съхраняване на т.нар. Ядрен договор. „Това гласуване потвърждава намерението на САЩ за излизане и денонсиране на Ядрения договор. Подобно действие ще отвори пътя на острата конфронтация в Европа. Тази радикално различна ситуация е тест за управляващите в България. От тях зависи да формулират и отстоят националния интерес и сигурност“. Заячка подчерта, че по време на гласуването в ООН държавата ни не присъства и няма взето отношение по въпроса. „Каква е позицията на България по общата позиция на ЕС? Престъпление е да не се вземе отношение по темата. Ние от АБВ настояваме от пасивен наблюдател и регистратор на събитията, България да си върне ролята на уважаван партньор в ЕС, НАТО, ООН и да бъде лидер не само на Балканите, но и в Черноморието“. Заячка каза още, че страната ни би могла да инициира процеси, с които да подсигури Черноморската и енергийната си сигурност.  \r\nВ контекста на темата за национална сигурност Георги Илчев, член на Изпълнителното бюро на ПП АБВ, коментира и доклада от военния министър за купуването на самолети F-16. Той заяви, че приемането на доклада за закупуване на тези самолети противоречи на предишно решение на Народното събрание. „Противно на приетите вече правила и рамки е всичко това да се промени, да се делегира на Министерски съвет и да бъде превърнато в междудържавен договор, без последваща ратификация от Народното събрание. Георги Илчев подчерта, че АБВ е против промяната на правилата. И всяка промяна на заложените параметри от Народното събрание като цена, плащане и доставка, показва или корупция, или брутален политически натиск, но във всички случаи, неспособност на българските държавни институции да отстояват собствените си правила. Той добави, че партията ще следи този въпрос и начинът, по който ще мине гласуването и вземане на решение със съответните доводи. „Това, което се случва до момента показва една унизителна позиция, която заема българската държава пред европейските партньори и пред всички. Ние показваме, че не можем да реализираме конкурси и да спазваме правила, които сами си задаваме“, посочи още Илчев. \r\nОт партия АБВ обявиха старта на няколко инициативи - готовност за започване на подписка за референдум по въпроса за разполагане на допълнителни чужди военни контингенти на територията на страната, анкета сред българските граждани по данъчна, енергийна и демографска политика, както и призив към правителството да постави на дневен ред включването на Дунавската стратегия като част от европейската и черноморската сигурност \r\nСъбирането на подписи за свикване на референдум ще започне, ако Народното събрание не излезе с категорично становище, че няма да допусне формирането и настаняването на допълнителни чужди военни контингенти на територията на страната. Анкетата сред българските граждани е предвидено да започне на 1 февруари. Сред въпросите фигурират запитвания за строежа на АЕЦ „Белене“ и за промяна в държавното устройство и установяване на президентска република. Анкетата сред българските граждани е предвидено да започне на 1 февруари.  Сред въпросите фигурират запитвания за строежа на АЕЦ „Белене“ и за промяна в държавното устройство и установяване на президентска република. \r\nДаяна ДЮЛГЕРОВА", "date": "2019.01.03", "title": "АБВ предупреди, че напрежението в региона рязко ескалира и тя е единствената партия, която реагира (ОБЗОР)"}
{"url": "http://www.focus-news.net/news/2019/01/03/2608172/aktsenti-v-sutreshniya-blok-dobro-utro-balgariya-na-radio-fokus-za-4-yanuari.html", "text": "4 януари 1878 година София е освободена от турско робство. За историческите събития, по повод 141 години от освобождението на столицата, ще разговаряме в сутрешния блок „Добро утро, България“ на Радио „Фокус“ с гл. ас. д-р Николай Иванов от Националния военноисторически музей. \r\nПреди 29 години се създава Движението за права и свободи (ДПС). Като приемник на Организацията за турско национално освободително движение, която действа в нелегалност по време на възродителния процес. Начело на ДПС застава Ахмед Доган. За дейността на партията през годините и позициите ѝ сега. Гост в ефира ще бъде Халил Летифов, зам.-председател на ПГ на ДПС и председател на Транспортната комисия към Народното събрание. \r\nЕдно малко кътче от земния рай наречен България е Община Пещера. Какво предстои да бъде направено през 2019 година и в каква посока ще се развива общината? Отговорите търсим от кмета Николай Зайчев. \r\nКиното ни дава способността да виждаме света през очите на друг. Но понякога имаме нужда от специални умения и критично око, за да оценим изкуството по един специален начин. С тази цел във Варна се организират кинолектории, които събират хората под покрива на Регионална библиотека „Пенчо Славейков“, където те споделят магията на киното. Повече по темата ще научим от репортера ни във Варна – Бояна Атанасова. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 4 януари, с водещ Йоланда Пелова.", "date": "2019.01.03", "title": "Акценти в сутрешния блок „Добро утро, България“ на Радио „Фокус“ за 4 януари"}
{"url": "http://www.focus-news.net/news/2019/01/03/2608173/api-vremenno-e-ogranicheno-dvizhenieto-za-avtomobili-nad-12-tona-v-prohodite-pechinsko-i-rozhen.html", "text": "Временно е ограничено движението за автомобили над 12 т., включително ремаркета и полуремаркета в проход Печинско и проход Рожен. Това съобщиха от пресцентъра на  Агенция \"Пътна инфраструктура\" . Моторни превозни средства над 3.5 т да се движат задължително с вериги.", "date": "2019.01.03", "title": "АПИ: Временно е ограничено движението за автомобили над 12 тона в проходите Печинско и Рожен"}
{"url": "http://www.focus-news.net/news/2019/01/03/2608176/nimh-oranzhev-kod-za-silen-vyatar-e-obyaven-v-dve-oblasti-v-stranata-na-4-yanuari-zhalt-kod-za-obilni-snegovalezhi-ima-v-11-oblasti.html", "text": "Оранжев код за силен до бурен вятър от север-североизток с пориви 30 м/с. е обявен в областите Сливен и Бургас. Това съобщиха от  Националния институт по метеорология и хидрология (НИМХ) . През нощта и в сутрешните часове за Бургас е обявен и оранжев код и за снеговалежи, ще има условия за виелици и навявания. Образуване на снежна покривка - до 10-15 см. \r\nЖълт код за снеговалежи е обявен за 11 области. През нощта и в сутрешните часове в областите Монтана, Враца, Ловеч, Габрово, Пловдив, Пазарджик, Благоевград, Смолян, Кърджали, Хасково и Ямбол ще се образува снежна покривка - до 10-15 см, в най-високата част на планините и повече. \r\nЖълт код за силен вятър е обявен в 9 области на страната – Добрич, Варна Пловдив, Пазарджик, Благоевград, Смолян, Кърджали, Хасково и Ямбол. През нощта и в сутрешните часове в тези райони ще духа силен до бурен вятър от север-североизток с пориви до 20-25 м/с.", "date": "2019.01.03", "title": "НИМХ: Оранжев код за силен вятър е обявен в две области в страната на 4 януари, жълт код за обилни снеговалежи има в 11 области"}
{"url": "http://www.focus-news.net/news/2019/01/03/2608174/sport-trenyorat-na-barselona-namekna-za-razdyala.html", "text": "Треньорът на Барселона Ернесто Валверде намекна, че може да напусне каталунците след края на сезона. Подобни слухове вървят от дълго време насам въпреки уточненията на президента Бартомеу, че договорът на специалиста е до 2020-а. \"Не знам какво ще правя през следващия сезон. Никога не мисля прекалено напред в бъдещето... Само искам всички да бъдат добре и да са доволни от моята работа. Ако не спечелиш титлата, всеки гледа треньора. Мисля как да се справя с целите, после ще видим какво ще стане\", каза Валверде в интервю за клубната телевизия на каталунския тим. \r\nСпециалистът премина в Барселона преди началото на сезон 2017/2018. Под негово ръководство блаугранас спечелиха титлата, купата и суперкупата в Испания. И в момента Барселона е на първо място в класирането с 37 точки от 17 мача, но Валверде често е критикуван, че не използва футболисти от втория отбор и не налага играчи от школата. \"Ще видите, че след шест месеца тези младежи, на които разчитам от втория отбор, ще направят важен скок. Това е, което искаме, защото ще служи на клуба за години напред. Те скоро ще могат да станат част от мъжете. Ние знаем, че имаме нужда от нови лица, но също така е нужно време те да се реализират\". \r\nВалверде потвърди значението на спечелената шампионска титла през миналия сезон. Той акцентира на победата в Ел Класико с 5:1, както и на успеха срещу Тотнъм в Лондон. \"Има причини да сме доволни от 2018-а. Останах особено доволен от представянето в Ел Класико при победата с 5:1. Имахме страхотни моменти. Мачът в Лондон срещу Тотнъм бе важен, няма да го отрека. Не само победата, а и начинът, по който я постигнахме, бе от особено важно значение за отбора, (футболът не е само игра на пропуски. Има момент, в който трябва да се изправиш в обратната роля. Аз изисквам от всеки един играч да бъде достатъчно активен и в двете фази на играта. Не можеш да мислиш само за атака. Играчи като Меси, Дембеле и Коу-тиньо правят разликата. Те казват: \"Дай ми топката\". Не знам дали е стар футбол, но той съществува и ще продължи да съществува заради такъв тип футболисти\", продължи той. \r\nНегови близки споделят, че е много вероятно Валверде да напусне Барса след края на сезона, а за негов най-подходящ наследник се смята наставникът на Бетис Кике Сетиен. \r\nВенцислав ДРАГОМАНОВ", "date": "2019.01.03", "title": "Спорт: Треньорът на Барселона намекна за раздяла"}
{"url": "http://www.focus-news.net/news/2019/01/03/2608179/kathimerini-dvoyka-turski-iztrebiteli-sa-narushili-gratskoto-vazdushno-prostranstvo.html", "text": "Двойка турски изтребители F-16 прелетяха над някои от най-източните гръцки острови на височина над 28 000 фута, нарушавайки въздушното пространство на страната, съобщава електронното издание на водещия атински ежедневник  Kathimerini . \r\nСпоред Главния щаб на гръцката национална отбрана, два турски изтребителя са преминали над островчетата Фармакониси и след това Панагия, съответно в 12:44 часа и 12:56 часа, без да представят план пред Атинския район за полетна информация  (FIR). \r\nИнцидентът се е случил няколко часа, след като Турция издаде навигационен телекс (NAVTEX), за да обяви, че резервира зона в Източното Средиземноморие за сондажни проучвания чрез кораба за наблюдение „Барбарос“ и още два плавателни съда.  \r\nМорската зона, която се припокрива с част от Изключителната икономическа зона на Кипър и голяма част от гръцкия континентален шелф, е запазена от 4 до 5 януари. . Тереза Герова", "date": "2019.01.03", "title": "Kathimerini: Двойка турски изтребители са нарушили гръцкото въздушно пространство"}
{"url": "http://www.focus-news.net/news/2019/01/03/2608198/sofiya-v-umbal-sv-anna-shte-se-provede-brifing-vav-vrazka-sas-sastoyanieto-na-dvamata-mazhe-napadnati-v-kv-dianabad.html", "text": "В УМБАЛ \"Св. Анна\" ще се проведе брифинг във връзка със състоянието на двамата мъже, нападнати в кв. \"Дианабад\". Това съобщиха от пресцентъра на  лечебното заведение . Актуална информация ще бъде дадена от д-р Стефан Ковачев, който е оперирал единия от пациентите, намушкани с нож в столичния квартал \"Дианабад\". Брифингът ще се състои на 4 януари от 7.30 ч. на входа на болницата.", "date": "2019.01.03", "title": "София: В УМБАЛ \"Св. Анна\" ще се проведе брифинг във връзка със състоянието на двамата мъже, нападнати в кв. \"Дианабад\""}
{"url": "http://www.focus-news.net/news/2019/01/03/2608197/pazardzhik-pritezhatelite-na-propuski-za-parkirane-po-mestodomuvane-v-grada-tryabva-da-gi-podnovyat-do-18-yanuari.html", "text": "Притежателите на пропуски за преференциално паркиране по местодомуване в Пазарджик трябва да ги подновят. Това съобщиха от  фирмата , която обслужва „Синя зона“ в областния град. От там напомнят, че правото за преференциално паркиране по местодомуване е за срок от една година и жителите на Пазарджик, които желаят да се възползват от това право и през 2019 година, трябва да разполагат с валиден пропуск. В тази връзка фирмата дава толеранс на собствениците на жилища в централната градска част до 18 януари да предприемат необходимите стъпки за това. Документите се подават на гише №5 в Информационния Център на Община Пазарджик. Правото за паркиране по местодомуване се издава на собствениците на имоти, попадащи в обхвата на Синя зона – гр. Пазарджик. Пропускът за местодомуване важи за определен участък от улицата, на която се намира жилищният имот, и правото за преференциално паркиране се прилага само за един брой автомобил. Лицата, които желаят да се възползват от възможностите за платен служебен абонамент, също трябва да подадат заявление на гише №5 в Информационния Център на Община Пазарджик. На всички останали жители и гости на град Пазарджик напомняме, че могат да паркират в откритите паркинг зони с режим на почасово платено паркиране \"Синя зона\" в центъра на града с талон или чрез SMS разплащане. Услугата \"Синя зона\" е достъпна в работните дни от 08:00 до 19:00 часа, а цената е 1,50 лв. за един час. Практиката показва, че през изминалата година водачите на автомобили в Пазарджик са станали по-дисциплинирани.", "date": "2019.01.03", "title": "Пазарджик: Притежателите на пропуски за паркиране по местодомуване в града трябва да ги подновят до 18 януари"}
{"url": "http://www.focus-news.net/news/2019/01/03/2608200/politico-tramp-zatvaryaneto-e-opit-na-demokratite-da-poemat-prezidentstvoto.html", "text": "Президентът Доналд Тръмп отново се опита да си измие ръцете от отговорност за частичното „закриване“ на правителството, пренебрегвайки го като ход на демократите, за да поемат президентството през 2020 година, съобщава  Politico . \r\n„Затварянето“ е само заради президентските избори през 2020 година. Демократите знаят, че не могат да спечелят въз основа на всички постижения на Тръмп, така че те всички излизат срещу изключително нужната стена и гранична сигурност“, написа Тръмп в Twitter. \r\nРазлични ведомства са„затворени“ почти две седмици, след като Тръмп и законодателите в Капитолия не успяха да направят компромис относно разходите за стена по границата между САЩ и Мексико. Тръмп заяви, че ще „затвори“ правителството, ако не получи 5 милиарда долара специално за стена на южната граница - неговото дългогодишно и до голяма степен неизпълнено обещание. Превод и редакция : Калоян Пенков", "date": "2019.01.03", "title": "Politico: Тръмп: „Затварянето“ е опит на демократите да поемат президентството"}
{"url": "http://www.focus-news.net/news/2019/01/03/2608199/gabrovo-s-blizo-4-hilyadi-bibliotechni-edinitsi-e-obogatila-fonda-si-regionalnata-biblioteka-aprilov-palauzov-prez-2018-g.html", "text": "С близо 4 хиляди библиотечни единици е обогатила фонда си Регионалната библиотека „Априлов – Палаузов“ през 2018 г.  Най-четената за годината книга е „Чамкория“ на Милен Русков. Това обобщи в ефира на  Радио „Фокус“ – Велико Търново  директорката на културната институция Савина Цонева. Другите две най-взимани произведения са „Матилда“ на Роалд Дал и „Победители“ на Даниел Стийл. „През 2018 година успяхме да купим над 3 000 библиотечни единици. Целият фонд е от 252 333 библиотечни единици. Новите са общи 3 677, от които 2 300 сме си набавили сами, а останалите 1 377 са дарения“, посочи още Савина Цонева. Тя уточни, че културната институция е участвала в проект на Министерство на културата за обогатяване на библиотечните фондове, който е на стойност 8 200 лв. \r\nНай-възрастният читател за 2018-та е на 87 години, а най-младите са няколко деца на 2 години. \r\nЛуиза ТРАНЧЕВА", "date": "2019.01.03", "title": "Габрово: С близо 4 хиляди библиотечни единици е обогатила фонда си Регионалната библиотека „Априлов – Палаузов“ през 2018 г."}
{"url": "http://www.focus-news.net/news/2019/01/03/2608201/dvama-mazhe-sa-v-bolnitsa-sled-napadenie-s-nozh-v-stolichniya-kv-dianabad-obzor.html", "text": "Двама мъже са в болница след нападение с нож в столичния кв. „Дианабад“. Пострадалите са мъже на 42 и 45 години. Двамата са постъпили в УМБАЛ „Св. Анна“ с прободни рани малко след 18.00 часа тази вечер. По данни на пострадалите на кръстовището на булевардите „Никола Габровски“ и „Г. М. Димитров“ възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата, където са приети с опасност за живота. \r\nЕдиният е с рани в корема, а другият - в корема и рамото. В 21.00 часа в Клиника по хирургия на УМБАЛ „Св. Анна“ са приключили операциите на двамата мъже. И двамата са стабилизирани и хоспитализирани в Клиника по анестезиология, реанимация и интензивно лечение на болницата. \r\nПри единият пациент порезната рана в областта на корема е била с дълбочина повече от 10 сантиметра. При другият пациент нараняването в областта на корема също е било сериозно. И двамата са били с по-леки порезни рани в областта на раменете. \r\nСтолични полицаи са предприели действия по издирването на извършителя. Работата по изясняване на фактите и обстоятелствата по случая продължава.", "date": "2019.01.03", "title": "Двама мъже са в болница след нападение с нож в столичния кв. „Дианабад“ (ОБЗОР)"}
{"url": "http://www.focus-news.net/news/2019/01/03/2608203/kyustendil-predstavyane-na-knigi-teatralni-postanovki-rituali-i-otbelyazvane-na-godishnini-sa-vklyucheni-v-kulturniya-kalendar-na-grada-prez-yanuari.html", "text": "Представяне на книги, театрални постановки, ритуали и отбелязване на годишнини са включени в културния календар на Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Първото събитие е насрочено за 6 януари, когато от 11.00 часа ще се състои литийно шествие и водосвет за Йордановден. Читалищата на територията на общината ще пресъздадат обичаите за Бабин ден. На 10 януари във Възрожденското училище ще се проведе премиера на книгата „Години любов”и прожекция на новия документален филм „Невена Коканова. Пътуване” по случай 80 години от рождението й. На 14 януари в село Драговищица ще се състои обичаят „Сурва, весела година”. На 16 януари в читалище „Братство” ще бъде отбелязана 80-годишнината от рождението на поета Биньо Иванов. Тогава ще бъде обявен и Национален литературен конкурс за поезия „Биньо Иванов”. 136 години от рождението на композитора Тодор Наумов ще бъдат отбелязани на 18 януари. През този месец, на 25 януари, ще бъдат отбелязани и 167 годишнината от рождението на Ефрем Каранов, а на 25 януари ще бъде открита изложба, посветена на 150-годишнината от създаването на читалище „Братство” – Кюстендил. \r\nВенцеслав ИЛЧЕВ", "date": "2019.01.03", "title": "Кюстендил: Представяне на книги, театрални постановки, ритуали и отбелязване на годишнини са включени в културния календар на града през януари"}
{"url": "http://www.focus-news.net/news/2019/01/03/2608175/petar-kurumbashev-bsppes-za-da-minat-v-ep-balgarskite-predlozheniya-za-promeni-parvo-tryabva-da-se-glasuvat-anblok-kompromisite-v-paketa-mobilnost-1.html", "text": "Българските евродепутати са подготвили законови предложения за промени в пакета „Мобилност 1“, но за да минат те, първо в ЕП трябва да се гласуват анблок постигнатите компромиси. Това каза в обзорното предаване на  Радио „Фокус“  „Това е България“ евродепутатът от групата на БСП/ПЕС Петър Курумбашев и обясни каква е процедурата в ЕП. „Играта на нерви в момента е, дали ще минат тези компромиси, които са внесени анблок и след това пък, ако те не минат, евентуално дали ще минат нашите предложения вече, които са внесени и които би трябвало да са по-реалистични, за да може да се опитаме да съберем гласове. Пример – прочутите така наречени крос операции,  а именно операциите между държавите-членки, да речем каква да бъде тяхната бройка. Очевидно, ако кажем , че искаме 12, само българи и румънци ще гласуват за тях. Очевидно, ако кажем, че искаме 8, бихме получили подкрепата на повече държави. Тук  е деликатният момент точно кои предложения да се внесат така, че от една страна да са защитени в голяма степен интересите на нашите превозвачи, а от друга страна да съберем мнозинство в транспортната комисия, а след това и в пленарна зала.“ Петър Курумбашев каза още, че българското правителство е трябвало да бъде по-активно при постигането на компромис за пакета „Мобилност 1“, когато България беше председател на Съвета на ЕС, за да постигне по-добри условия за българските превозвачи, а не да остави проблемът да се решава от Австрийското председателство, което не се оказа в наша полза. \r\nЦоня Събчева", "date": "2019.01.03", "title": "Петър Курумбашев, БСП/ПЕС: За да минат в ЕП българските предложения за промени, първо трябва да се гласуват анблок компромисите в пакета „Мобилност 1“"}
{"url": "http://www.focus-news.net/news/2019/01/03/2608177/bivshiyat-kmet-na-stolichniya-rayon-mladost-desislava-ivancheva-i-zamestnichkata-bilyana-petrova-sa-sezirali-evropeyskiya-sad-po-pravata-na-choveka-v-strasburg.html", "text": "Международен екип от адвокати е внесъл две жалби на отстранената кметица на квартал „Младост” Десислава Иванчева и заместничката ѝ Биляна Петрова в Европейския съд по правата на човека в Страсбург, съобщава  бТВ , позовавайки се на информация от кантората на адвокат Ирен Савова. Жалбите са огромен обем. В тях се засягат няколко текста, по които са допуснати нарушения на човешките права. \r\nB двете жaлби cа посочени нapyшeния нa няĸoлĸo тeĸcтa oт eвpoĸoнвeнциятa по време на зрелищния арест в центъра на София, унизителното отношение по време на задържането, както и по време на цялото разследване. \r\nПосочени са и условията в килиите на двете подсъдими, както и четирите месеца необоснован арест на базата на решенията на Специализирания съд за мерките за неотклонение от есента до днес.   \r\nТези дни Апелативният специализиран съд ще трябва да вземе окончателното си решение дали да върне Иванчева и Петрова в ареста или не. Делото вече е в съда, но назначено заседание все още няма. Адвокатите поясниха, че настояват за открито съдебно заседание. \r\nИванчева и Петрова многократно са се позовавали на чл. 5 от Европейската конвенция за правата на човека и на ĸoнĸpeтни дeлa, вĸлючитeлнo cpeщy Бългapия, в ĸoитo пpи cxoднa фaĸтичecĸa oбcтaнoвĸa Европейският съд по правата на човека e ycтaнoвил нapyшeниe. \r\nBъпpeĸи тoвa Aпeлaтивният cпeциaлизиpaн нaĸaзaтeлeн cъд нeeднoĸpaтнo oтĸaзвaл дa ce cъoбpaзи c пocoчeнoтo възpaжeниe или ĸoгaтo ce e пoзoвaвaл нa пpaĸтиĸaтa нa cъдa в Cтpacбypг, гo e пpaвил чacтичнo и e пocтaнoвявaл зaдъpжaнeтo нa отстранената ĸмeтицa и нeйнaтa зaмecтничĸa в нapyшeниe нa Koнвeнциятa, cпopeд aдвoĸaтитe.", "date": "2019.01.03", "title": "Бившият кмет на столичния район „Младост” Десислава Иванчева и заместничката ѝ Биляна Петрова са сезирали Европейския съд по правата на човека в Страсбург"}
{"url": "http://www.focus-news.net/news/2019/01/03/2608206/futbol-monako-privleche-zashtitnik-ot-shalke.html", "text": "Отборът на Монако съобщи за привличането на бразилския защитник Налдо. 36-годишният бразилец идва от германския Шалке, като се предполага, че трансфера е на стойност 1,2 млн. евро. Договорът на футболиста ще е за срок от година и половина.", "date": "2019.01.03", "title": "Футбол: Монако привлече защитник от Шалке"}
{"url": "http://www.focus-news.net/news/2019/01/03/2608207/tenis-novak-dzhokovich-se-klasira-na-polufinalite-v-doha.html", "text": "Новак Джокович се класира на полуфиналите на турнира в Доха. На четвъртфинал световният номер 1 победи грузинеца Николоз Басилашвили с 2:1 сета. Първият сет беше спечелен от поставения под номер 5 грузинец с 4:6 гейма. Сърбинът успя да обърне мача и взе следващите два сета с резултат 6:3, 6:4. На полуфинал Джокович ще се изправи срещу поставения под номер 7 Роберто Баутиста Агут.", "date": "2019.01.03", "title": "Тенис: Новак Джокович се класира на полуфиналите в Доха"}
{"url": "http://www.focus-news.net/news/2019/01/03/2608208/ria-novosti-11-dushi-sa-zaginali-pri-vazdushen-udar-v-siriya.html", "text": "Сирийската държавна телевизия съобщи за жертви при въздушни удари на международната коалиция, предава  РИА Новости . \r\n„Единадесет членове на семейство са загинали в резултат на въздушен удар на нелегитимната международна коалиция по дома им в село Шаафа в Югоизточна Сирия“, съобщава държавния канал „Ихбария“. \r\nКоалицията редовно извършва въздушни удари около град Хаджин и близките села в провинция Дейр ез-Зор под претекст, че помага на силите на „Сирийските демократични сили“ в борбата им срещу групировката „Ислямска държава“. Превод и редакция : Калоян Пенков", "date": "2019.01.03", "title": "РИА Новости: 11 души са загинали при въздушен удар в Сирия"}
{"url": "http://www.focus-news.net/news/2019/01/03/2608210/tass-pompeo-tvardi-che-rusiya-vse-oshte-ne-se-e-varnala-kam-spazvaneto-na-dogovora-za-raketi-sas-sreden-i-malak-obseg.html", "text": "Държавният секретар на САЩ Майкъл Помпео твърди, че Русия все още не се е върнала към изпълнението на задълженията си по Договора за премахване на ракети със среден и малък обсег, но Вашингтон ще продължи да убеждава Москва да направи това, съобщава  ТАСС . \r\n„За съжаление, досега руснаците не са предприели никакви мерки, за да спазят споразумението, както през последните четири или пет години, по време на които имаме дискусии по този въпрос с тях. Възнамеряваме да продължим да говорим с тях и да се опитаме да ги убедим да се върнат към спазването му“, каза той. Превод и редакция : Калоян Пенков", "date": "2019.01.03", "title": "ТАСС: Помпео твърди, че Русия все още не се е върнала към спазването на Договора за ракети със среден и малък обсег"}
{"url": "http://www.focus-news.net/news/2019/01/03/2608211/vremenno-e-ogranicheno-dvizhenieto-po-pat-ii-76-topolovgrad-harmanli-za-tezhkotovarni-avtomobili-nad-12-t.html", "text": "Временно е ограничено движението по път II-76 Тополовград - Харманли за тежкотоварни автомобили над 12 т поради снегопочистване. Това съобщиха от пресцентъра на  Агенция \"Пътна инфраструктура\" . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.01.03", "title": "Временно е ограничено движението по път II-76 Тополовград - Харманли за тежкотоварни автомобили над 12 т"}
{"url": "http://www.focus-news.net/news/2019/01/03/2608209/tass-pravitelstvoto-v-irlandiya-podgotvi-zakoni-v-sluchay-na-tvard-brekzit.html", "text": "На заседание на кабинета в Ирландия бяха разгледани специални законопроекти в случай на оттегляне на Обединеното кралство от ЕС без споразумение. Това съобщи министър-председателят Лео Варадкар, съобщава агенция  TACC . \r\n„Мерките, предвидени в плана в случай на „твърд“ Брекзит, са обобщени в четири пакета законопроекти. Ако е необходимо, те ще бъдат представени за обсъждане в парламента през март. Подготвяме се сериозно за сценарий за излизане на Обединеното кралство от ЕС без сделка“, заяви ръководителят на правителството. \r\nТой добави, че „няма нужда да се свиква извънредна среща през януари или февруари, за да се приемат закони, които може да не са необходими в края на краищата“. Варадкар още веднъж потвърди, че „договореният текст на сделката не подлежи на преразглеждане, както и положението на границата“. „За нас възможен сценарий е ратифицирането на сделката за Брекзит от парламента на Великобритания“, добави премиерът. \r\nПрез декември 2018 г. ирландското правителство представи цялостен план за действие в случай на „твърд“ Брекзит – излизане на Великобритания от Европейския съюз без споразумение между страните. Той включва защитни мерки в селското стопанство, рибарството, авиацията, в областта на сигурността и движението на хора, защитата на личните данни и други области. Превод и редакция : Калоян Пенков", "date": "2019.01.03", "title": "ТАСС: Правителството в Ирландия подготви закони в случай на „твърд“ Брекзит"}
{"url": "http://www.focus-news.net/news/2019/01/03/2608214/vazstanoveno-e-dvizhenieto-na-tezhkotovarni-avtomobili-nad-12-tona-pri-km-22-na-am-hemus-v-posoka-varna.html", "text": "Възстановено е движението на тежкотоварни автомобили над 12 тона при км 22 на АМ \"Хемус\" в посока Варна.  Това съобщиха от пресцентъра на  Агенция \"Пътна инфраструктура\" . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.01.03", "title": "Възстановено е движението на тежкотоварни автомобили над 12 тона при км 22 на АМ \"Хемус\" в посока Варна"}
{"url": "http://www.focus-news.net/news/2019/01/03/2608212/south-china-morning-post-kitayskiyat-dzhak-izkormvacha-e-ekzekutiran-zaradi-ubiystvoto-na-11-zheni-i-momicheta.html", "text": "Китайски сериен убиец, който е осакатил няколко от 11-те си жертви - най-младата, от които е била на осем - е бил екзекутиран, съобщава  South China Morning Post . \r\n54-годишният Гао Ченюн, наречен „Джак Изкормвача на Китай“, бе осъден на смърт през март от междинния народен съд Байин в северозападната провинция Гансу за грабеж, изнасилване, убийство и оскверняване на мъртвите. \r\nСлед като присъдата беше потвърдена от Върховния народен съд, Гао беше екзекутиран в Байин, съобщиха от министерството на обществената сигурност. \r\nНа съдебния процес през 2017 г. Гао се призна за виновен за престъпленията в Байин и Баотоу във Вътрешна Монголия между 1988 и 2002 г. Жертвите му са 11 жени, повечето от които са на 20 години. \r\nУбийствата на Гао създадоха паника, тъй като за извършителя се казва, че е насочен към млади жени, които живеят сами. \r\nПрез 2004 г. полицията на Байин предложи 200 000 юана за улики, довели до залавянето му. Преди Гао да бъде арестуван 12 години по-късно, случаят се разглежда от властите като една от най-известните редица нерешени престъпления в страната. \r\nСъдът установи, че Гао последвал жертвите си, преди да ги изнасили и убие. Много от жертвите му бяха облечени в червени дрехи и обикновено напада на дневна светлина. \r\nМнозина бяха осакатени, ръцете им, ушите и „интимните части“ бяха отрязани. \r\n„За да задоволи извратеното си желание да обезчестява и опетнява труповете, много от труповете на жертвите му са повредени“, заяви съдът в Байин, когато Гао бе осъден през март. \r\nГао Ченюн бе заловен през август 2016 г. в Байин след тайна информация. Превод и редакция : Калоян Пенков", "date": "2019.01.03", "title": "South China Morning Post: Китайският „Джак Изкормвача“ е екзекутиран заради убийството на 11 жени и момичета"}
{"url": "http://www.focus-news.net/news/2019/01/03/2608205/afp-pelosi-ne-si-pravya-ilyuzii-che-shte-bade-lesno-da-rabotya-s-republikantsite-na-tramp.html", "text": "Нанси Пелоси, новоизбраният председател на Камарата на представителите заяви, че не си „прави илюзии“, че работата с републиканците в разделено американско правителство ще бъде лесна, съобщава  AFP . \r\n„Нямаме илюзии, че работата ни ще бъде лесна, че всички ние в тази зала винаги ще се съгласяваме“, каза Пелоси. \r\n„Но нека всеки от нас да обещае, че когато не сме съгласни, ще се уважаваме и ще уважаваме истината“, каза демократът от Калифорния. \r\nПелоси бе избрана за председател на Камарата, след като демократите спечелиха 40 места на изборите през ноември, за да вземат контрола над Камарата от републиканците на президента Доналд Тръмп. Превод и редакция : Калоян Пенков", "date": "2019.01.03", "title": "AFP: Пелоси: Не си правя илюзии, че ще бъде лесно да работя с републиканците на Тръмп"}
{"url": "http://www.focus-news.net/news/2019/01/03/2608178/gen-nikola-kolev-ne-e-neobhodim-konsensus-za-izbora-na-nov-tip-boen-samolet-zashtoto-tova-e-politicheski-vapros.html", "text": "Не е необходим консенсус за избора на нов тип боен самолет, защото това е политически въпрос. Това каза за обзорното предаване „Това е България“ на Радио „Фокус“. Никола Колев, началник на Генералния щаб на Българската армия в периода 2002-2006 г. По думите му обсъждането за избор на нов тип боен самолет не трябва да се води публично, а на ниво експерти, които да дадат своите предложения на политиците.  Всичко трябва да се основава на експертизата, което означава знания и умения, но те са отстъпили пред войнстващата некомпетентност и политическото високомерие, каза още той.  Според ген. Колев въпросът е дали Грипен или Ф-16 са единствените възможни алтернативи, които се обсъждат. „В САЩ се произвежда още един тип самолет, който е на конвейер и влиза сега на въоръжение, който ще стои поне 30-40 г. Става въпрос за Ф-18 „Супер Хорнет“, който по нищо не отстъпва на Ф-16. С много по-големи възможности. Излиза на въоръжение на ВМС, но той може да бъде пригоден за използване на ВВС. Първоначално беше анонсиран и той като вариант за избор, не знам защо отпадна от състезанието, но се надявам в процеса на преговорите с „Локхийд Мартин“ да бъдат постигнати най-добрите условия за България по отношение на цена, по-нататъшна поддръжка, експлоатация, за да бъде самолетът полезен за България и ВВС“, обясни бившият началник на Генералния щаб на Българската армия. Ген. Колев допълни, че както в здравеопазването и образованието, така и действията в армията не трябва да са кампанийни, а системни, защото въпросните системи не се изграждат за ден или два, а се изграждат с много труд, интелект и човешки потенциал. По-лесно и безболезнено е, ако всяка година държавата харчи определен ресурс да поддържа и постепенно да развива и модернизира своите въоръжени сили, уточни генералът.  \r\nЦоня Събчева", "date": "2019.01.03", "title": "Ген. Никола Колев: Не е необходим консенсус за избора на нов тип боен самолет, защото това е политически въпрос"}
