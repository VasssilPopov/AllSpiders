{"url": "http://www.focus-news.net/news/2019/06/09/2668100/sport-portugaliya-stana-parviya-shampion-v-ligata-na-natsiite.html", "text": "Португалия стана първия шампион в Лигата на нациите.  \r\nВъв финалния мач Португалия победи Холандия с 1:0 и спечели турнира.  \r\nПобедното попадение отбеляза Гонзало Гедеш в 60-ата минута.  \r\nКато цяло домакините имаха повече положения в мача и заслужено триумфираха с купата.  \r\nТова е второ поредно континентално отличие за Португалия, тъй като отбора е и действащ европейски шампион.", "date": "2019.06.09", "title": "Спорт: Португалия стана първия шампион в Лигата на нациите"}
{"url": "http://www.focus-news.net/news/2019/06/09/2668069/tass-arestuvani-sa-nad-500-dushi-v-protesti-v-denya-na-izborite-v-kazhstan.html", "text": "Служителите на правоохранителните органи в Казахстан в неделя задържаха 500 души в Нур-Султан и Алмати за участие в неразрешени протестни действия, предава  TACC . \r\n\"По улиците на два града - Алмати и Нур-Султан имаше опити за дестабилизиране на обществената среда от радикални елементи чрез организиране и провеждане на неразрешени действия. В градовете Нур-Султан и Алмати, по време на извършването на незаконни действия са задържани 500 души,“ съобщиха от полицията. \r\nСпоред съобщението в Нур-Султан са осуетени опитите да се блокира пътя и да се създаде транспортен колапс в района на Двореца на младежта. \"Всички дейности се извършват при стриктно спазване на закона. При задържането на нарушителите не се използват специални средства\", подчерта заместник-министърът на вътрешните работи. \r\nВ неделя бяха проведени извънредни президентски избори в Казахстан и за първи път от независимостта на страната първият президент, Нурсултан Назарбаев, не участваше в тях като кандидат. Седем кандидати кандидатстваха за президент, включително сегашния президент Касим-Жомарт Токаев.  Юлиян Марков", "date": "2019.06.09", "title": "ТАСС: Арестувани са над 500 души в протести в деня на изборите в Казхстан"}
{"url": "http://www.focus-news.net/news/2019/06/09/2668074/sport-angliya-pobedi-shveytsariya-v-malkiya-final-v-ligata-na-natsiite.html", "text": "Футбол: Англия победи Швейцария в малкия финал за  3-4 място в Лигата на нациите в Португалия след продължения и дузпи. В редовното време и продълженията двата тима не си отбелязаха голове. При изпълнението на първите пет дузпи никой от двата отбора не сгреши, а при изпълнението на шестата Йосип Дърмич от швейцарския тим пропусна.", "date": "2019.06.09", "title": "Спорт: Англия победи Швейцария в малкия финал в Лигата на нациите"}
{"url": "http://www.focus-news.net/news/2019/06/09/2668071/afp-britanskiyat-vanshen-ministar-zayavi-che-es-e-sklonen-da-predogovori-sporazumenieto-za-brekzit.html", "text": "Британският външен министър Джереми Хънт, претендент да замени Тереза Мей като премиер, заяви в неделя, че германският канцлер Ангела Меркел е посочила, че ЕС е готов да предоговори споразумението за Брекзит, цитира думите му  AFP . \r\nХънт, един от почти дузина консерватори, които се борят да заемат мястото на сегашния лидер на консерваторите и премиер Тереза Мей, след като тя подаде оставка като лидер на партията в петък, каза, че е говорил с Меркел по време на честванията на Деня на Десанта тази седмица и е убеден, че промяната на споразумението, договорено от Мей е възможна. \r\n\"Тя каза, че разбира се с нов британски премиер бихме искали да разгледаме решенията, които имате\", каза той пред Sky News. \r\n\"Абсолютно наясно съм, че ако предприемем правилния подход към това, европейците ще са склонни да преговарят,\" заяви Хънт. \r\nХънт не уточни дали се говори за  правнообвързващото споразумение за оттегляне, което ЕС многократно е настоявал, че не може да бъде отворено отново, или към придружаващата политическа декларация за бъдещи отношения, която може да бъде преразгледана.  Юлиян Марков", "date": "2019.06.09", "title": "AFP: Британският външен министър заяви, че ЕС е склонен да предоговори споразумението за Брекзит"}
{"url": "http://www.focus-news.net/news/2019/06/09/2668070/stoyan-mirchev-bsp-naprezhenieto-v-partiyata-tryabva-da-bade-potusheno-da-otidem-na-izbori-obedineni.html", "text": "Моментът в партията е напрегнат, дебатите са разгорещени, но се надявам след Конгреса всичко това да бъде разрешено и да отидем към местните избори обединени. Откакто Корнелия Нинова е председател на БСП, тя пое нов курс на обновяване на партията - както в парламента, така и в структурите по места. Беше поет правилният курс за твърда опозиция и алтернатива на ГЕРБ. Затова напрежението в БСП след Конгреса трябва да бъде потушено\". Това заяви народният представител от ПГ на \"БСП за България\" Стоян Мирчев по БСТВ, съобщиха от пресцентъра на  партията . Той обърна внимание, че БСП има пробиви в големи общини на европейските избори, а в други е на второ място, което на местни избори означава, че биха отишли на балотаж. \"БСП показа, че е опозиция и алтернатива. Всички останали партии в лявото пространство успяха да изкарат гласове - по-малко от тези на мажоритарния кандидат Иванчева\", изрази мнение депутатът. \"Имам резерви към решението на Корнелия Нинова да подаде оставка, защото въпреки резултата на изборите, ние имахме повишаване на реалните гласове, което другите партии нямат спрямо последните избори за ЕП. Имаме също с един депутат повече. Почти победихме на миналите национални избори, преди това спечелихме президентските. Нещо в нашата стратегия накрая се къса в кампанията и вместо да хвърляме оставки, можехме да видим къде грешим в двете кампании след президентските избори\", коментира Мирчев. Той все пак посочи, че в последните 10 години никой от лидерите на БСП не е поемал политическа отговорност и Корнелия Нинова е показала нов модел. \"Една част от хората, които предлагат да се върнат старите текстове за избор на председател от Конгреса са същите хора, които написаха текстовете за избор на председател от цялата партия. Интересен ще ми бъде дебатът - как същите хора ще обяснят рязката промяна в позициите им\", заяви социалистът. Той посочи, че един от тези автори е Димитър Дъбов, а сега той е от основните защитници на старите текстове. \r\n По повод възможното намаляване на субсидията за партията на 1 лев за глас, Мирчев заяви: \"Ако няма държавна субсидия, партиите трябва да се обърнат към определени бизнеси. Тук включваме активния лобизъм, който трябва да се узакони, защото правенето на избори - това е ресурс. Кампанията изисква ресурс. Когато го вземеш не от държавата, а от частна фирма - този бизнес след това ще иска да защитаваш неговия интерес. Когато парите са на данъкоплатеца, ти трябва да защитаваш данъкоплатеца. Когато са от бизнеса - съответно интереса на бизнеса. Тоест политическата система ще се промени, а ГЕРБ нямат проблем с това. Те държат големия държавен ресурс и видяхме, че имат достатъчно спестени пари, те държат и едрия бизнес\". По думите му най-много ще пострадат малките партии, а такова решение е път към изграждането на диктатурата на Борисов.", "date": "2019.06.09", "title": "Стоян Мирчев, БСП: Напрежението в партията трябва да бъде потушено, да отидем на избори обединени"}
{"url": "http://www.focus-news.net/news/2019/06/09/2668072/evgeniya-zhivkova-boyko-borisov-i-korneliya-ninova-tryabva-da-se-razberat-v-normalen-dialog-za-badeshteto-na-balgariya.html", "text": "Борисов и Нинова трябва да се разберат в нормален диалог за бъдещето на България. Това каза   \r\nЕвгения Живкова, историк и дизайнер, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 9 юни 2019 г., съобщиха от  екипа на предаването . Тя  заяви позиции по следните теми: \r\nСамият Борисов каза, че много неща е научил от разговорите с дядо ми, вероятно е и чел много неща, които той е имал като изказвания, като реализирани инициативи. Не мога да коментирам откъде другите хора какво са научили, но самият Борисов казва, че се е учил от Тодор Живков. Това сподели в „Беновска пита“ историкът и дизайнер Евгения Живкова, внучка на Тодор Живков и дъщеря на Людмила Живкова. \r\n„Бойко Борисов от 1993 г. до 1998 г. беше с дядо ми, докато той беше жив. Всеки ден с него бяха неговите охранители, той идваше понякога на срещи с дядо ми, и лично го водеше, когато трябваше да излиза и да посещава съда, например“, спомни си тя за времето, когато сегашният премиер е охранявал Тодор Живков. \r\nПо думите й за изминалите европейски избори „наистина хората бяха много надъхани, много силна бе наистина конфронтацията на изборите“. „И не може да не се признае на Симеон Сакскобургготски, че беше толерантен. Имаше диалог, не бяха толкова остри противопоставянията, когато той се върна тук, в България. Всичко зависи и от възпитанието на хората, не може да критикуваме хората, които са умерени“, подчерта Евгения Живкова. \r\nЗа политическото противопоставяне в България, тя посочи: „Аз не съм член на БСП, но винаги имам отношение по някои теми и смятам, че не трябва да има разцепление и разделение в БСП, и бях лично несъгласна с отделянето на лидери като Румен Петков и Георги Първанов в отделна формация. С Корнелия Нинова се познаваме и имаме добри отношения, но не съм работила пряко с нея и като народен представител.  \r\nКато политици и лидери на двете най-големи политически партии, те (Борисов и Нинова) трябва да седнат и да се разберат в името на бъдещето на България. Ние с нашия празник Знаме на мира показваме как става това“, даде за пример Евгения Живкова. \r\nТя припомни, че идеята за Асамблеята „Знаме на мира“, чиято 40-годишнина бе чествана вчера с авторитетно международно присъствие, е родена от срещите на Людмила Живкова със Светослав Рьорих. Мама ми разказа идеята за асамблеята, тя доразвива тази идея - децата да са посланици, да общуват в мир, да създават контакти, които да използват в бъдеще, такива контакти бяха създадени между тези млади хора в асамблеите“, отбеляза Евгения Живкова.", "date": "2019.06.09", "title": "Евгения Живкова: Бойко Борисов и Корнелия Нинова трябва да се разберат в нормален диалог за бъдещето на България"}
{"url": "http://www.focus-news.net/news/2019/06/09/2668073/nimh-gradushki-sa-padnali-v-kardzhaliysko-dimitrovgradsko-pazardzhishko-i-velingradsko.html", "text": "Градушки са паднали в Кърджалийско, Димитровградско, Пазарджишко и Велинградско. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията е до 18.00 часа.  \r\nНай-много количества валежи в следобедните часове са регистрирани в Добрич, където са отчетени 7 л/ кв. м. В Кърджали са отчетени 6 л/ кв. м, в Карнобат-3 л/ кв. м. В Елхово и Бургас регистрираните количества валежи са 1 л/ кв. м.  „Фокус“  припомня: Жълт код за значителни валежи и гръмотевици е в сила в 13 области на страната. Предупреждението важи за областите: Кърджали, Хасково, Ямбол, Сливен, Стара Загора, Пловдив, Пазарджик, Ловеч, Габрово, Велико Търново, Търговище, Разград и Шумен.  \r\nДеница КИТАНОВА", "date": "2019.06.09", "title": "НИМХ: Градушки са паднали в Кърджалийско, Димитровградско, Пазарджишко и Велинградско"}
{"url": "http://www.focus-news.net/news/2019/06/09/2668075/gd-granichna-politsiya-intenziven-e-trafikat-za-leki-avtomobili-na-punktovete-kalotina-i-makaza-na-vlizane-v-stranata.html", "text": "Интензивен е трафикът за леки автомобили на пунктовете \"Калотина\" и \"Маказа\" на влизане в страната. Това съобщиха от  ГД \"Гранична полиция\" . От 15.00 часа на ГКПП \"Златарево\" е възстановено преминаването на товарни автомобили и в двете посоки. На ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. На ГКПП \"Дунав мост-Видин\" трафикът е интензивен на изход за товарни автомобили. Фериботът Оряхово - Бекет превозва само товарни автомобили.", "date": "2019.06.09", "title": "ГД \"Гранична полиция\": Интензивен е трафикът за леки автомобили на пунктовете \"Калотина\" и \"Маказа\" на влизане в страната"}
{"url": "http://www.focus-news.net/news/2019/06/09/2668068/yavor-gechev-chetiri-lapi-prestapna-e-bezotgovornostta-na-sobstvenika-na-kuchetata-koito-napadnaha-i-ubiha-mazh-v-selo-vlado-trichkov.html", "text": "Безотговорността на собственика на петте домашни кучета, които преди няколко дни нападнаха млад мъж и го убиха в село Владо Тричков е престъпна. Това каза Явор Гечев от Фондация „Четири лапи“ в интервю за  Агенция „Фокус“ . \"Да оставиш кучета без надзор в къща, в която не живеят хора, и там те имат свободен достъп навън, е наистина престъпление\", заяви той. \"Надявам се, този човек да бъде съден и да лежи в затвора. Също така се надявам, освен него да седне на подсъдимата скамейка и общинският служител, който е бил отговорен за това да следи за изпълнението на предписанието, което е дадено от полицията на собственика на кучетата, да не пуска животните си навън“, коментира Явор Гечев. Според него това предписание не е било изпълнено и проконтролирано. „Вината тук носят както собственикът, така и общината, в която се случва това. За съжаление, в 90 на 100 от общините в България местната администрация не се интересува от такъв вид проблеми, като съществуването на нелегални развъдници и отглеждането на опасни кучета. Не е достатъчно те да са едри, а да не бъдат социализирани и отглеждани, да не бъдат възпитани правилно и да проявяват агресия, поради един или друг повод“, посочи Явор Гечев. \r\nПо думите му общинските администрации не се грижат, за да обезопасят средата от такива собственици и кучета. \"Имат в ръцете си доста механизми да го направят, но просто не им се занимава да го прилагат. За съжаление, по същия начин на общинските администрации не им се занимава да контролират собствениците на домашни кучета, дали са чипирани, дали се изоставят и т. н.“, каза Гечев, като уточни, че именно от там идва и проблемът с бездомните животни. „Напоследък има зачестяване, по-чести инциденти с домашни кучета от определени породи, но там вината не трябва да търсим в породата, а в собствениците на тези кучета от породи, като кане корсо, американски стафордширски териер и питбул“, отбеляза той.  „Тези животни се взимат и отглеждат от хора, които от една страна нямат никаква представа за това, как да се грижат за тях, а от друга страна го взимат по-скоро, за да парадират с нещо и то най-вече, защото страдат от някакви комплекси на малоценност и се надяват, че демонстрирайки собственост върху едно едро и силно животно, да покажат, че и те са така силни физически и може би психически“, посочи още той. Гечев подчерта, че именно за това трябва да има много строг контрол от страна и на местна власт и на полиция и прокуратура.  „Когато има индикации за такива опасни животни, трябва наистина да се вземат всички мерки и да се спазват всички лостове на закона, за да бъдат санкционирани собствениците и да бъдат по-отговорни. Тук отново опираме до проблема за отговорността. Наистина всички тези инциденти са плод на безотговорните собственици, а не на животните“, изтъкна още той. \r\nИрина ИВАНОВА", "date": "2019.06.09", "title": "Явор Гечев, „Четири лапи“: Престъпна е безотговорността на собственика на кучетата, които нападнаха и убиха мъж в село Владо Тричков"}
{"url": "http://www.focus-news.net/news/2019/06/09/2668077/blagoevgrad-6-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "6 свободни работни места са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. В Спортното училище в Сандански се търси учител по химия и опазване на околната среда, физика и астрономия и човек и природа. Двама ресурсни учители се търсят в РЦПППО-Благоевград. Свободна позиция за помощник възпитател е обявена в ДГ „Мечта“ в село Лъжница, община Гоце Делчев. За една седмица по заместване се търси учител по история и цивилизация в Професионалната гимназия по транспорт в Разлог. В ОУ „Св. св. Кирил и Методий“ в село Долен, община Сатовча, е обявено едно място за хигиенист на половин щат. \r\nНатали СТЕФАНОВА", "date": "2019.06.09", "title": "Благоевград: 6 свободни работни места са обявени в учебни заведения в областта"}
{"url": "http://www.focus-news.net/news/2019/06/09/2668080/sport-rafael-nadal-specheli-rolan-garos.html", "text": "Тенис: Рафаел Надал спечели за рекорден 12-ти път титлата на „Ролан Гарос“. На финала испанецът се наложи с 3:1 сета над Доминик Тийм, в отделните части 6:3, 5:7, 6:1, 6:1.  \r\nТова беше втори последователен финал между двамата в Париж, като успехът и този път беше за испанеца. За Надал това е общо 18-та титла от Големия шлем, като по този показател той изостава само от Роджър Федерер, който има 20.", "date": "2019.06.09", "title": "Спорт: Рафаел Надал спечели „Ролан Гарос“"}
{"url": "http://www.focus-news.net/news/2019/06/09/2668078/nimh-zhalt-kod-za-intenzivni-valezhi-i-gramotevitsi-e-obyaven-za-12-oblasti-v-stranata-na-10-yuni.html", "text": "Жълт код за интензивни валежи и гръмотевици е обявен за 12 области в страната на 10 юни. Това сочи справка на сайта на  Националния институт по метеорология и хидрология . Предупреждението е в сила за областите Враца, Плевен, Ловеч, Габрово, Велико Търново, Русе, Търговище, Пазарджик, Пловдив, Стара Загора, Хасково и Кърджали. Ще има условия и за градушки. Очаква се количествата валежи на места да достигнат 20-30 л./кв.м до 50 л./кв.м. В Стара Загора, Пловдив, Пазарджик, Кърджали и Хасково валежите ще бъдат главно в планинските райони.", "date": "2019.06.09", "title": "НИМХ: Жълт код за интензивни валежи и гръмотевици е обявен за 12 области в страната на 10 юни"}
{"url": "http://www.focus-news.net/news/2019/06/09/2668081/nikolay-nikolaev-rspbzn-burgas-osashtestvyavame-prevantivni-merki-s-tsel-nedopuskane-na-pozhari-oshte-ot-mesets-fevruari.html", "text": "От ПБЗН в Бургас осъществяват превантивни мерки с цел недопускане на пожари, като още от февруари месец започват срещи с държавните горски стопанства с цел да разгледат плановете за защита на горските територии, които съгласуват  и също така от пожарната проверяват организацията на всички, които работят в горите. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ – Бургас.  „Изпращаме и уведомителни писма към всички дружества като ЕВН, Енерго-про, БДЖ, където  да се почисти около жп линиите, както и дружествата, които са в близост до горски територии и които минават близо до житни масиви\", каза той. Гл. инспектор Николаев посочи, че целта е като се почистят канавки, електропроводи да се избегне запалване около сухата растителност. Той добави, че от пожарната изпращат уведомителни писма и до областно пътно управление за това да бъдат почистени край пътищата, тъй като голяма част от пожарите са свързани с запалвания, заради автомобилите, които минават и спират покрай тях. „Същото правим и с общините – изпращаме писма, с които обръщаме внимание на почистването на общинските пътища, канавките и териториите около пътищата. Правим срещи в общините, като имаме желание в тези срещи да участват кметове и кметски наместници в малки населени места“, заяви началникът на РС „Пожарна безопасност и защита на населението“. \r\nДеница ДИМИТРОВА", "date": "2019.06.09", "title": "Николай Николаев, РСПБЗН – Бургас: Осъществяваме превантивни мерки с цел недопускане на пожари още от месец февруари"}
{"url": "http://www.focus-news.net/news/2019/06/09/2667941/predstoyashti-sabitiya-v-stranata-za-9-yuni-agentsiya-fokus.html", "text": "*** \r\nОт 09.00 часа в софийския митрополитски храм \"Св.  Вмца Неделя\" Негово преосвещенство Белоградчишкият епископ Поликарп ще оглави архиерейска света Литургия. \r\n*** \r\nОт 09.00 часа с изпити по английски език, математика I и събеседване за специалност „Музикални медийни технологии и тонрежисура“ продължава втората кандидатстудентска сесия за учебната 2019/2020 г. на Софийския университет „Св. Климент Охридски“. \r\n*** \r\nОт 09.00 часа в столичния парк „Заимов“ ще се проведе \"Детска игриада\". \r\n*** \r\nОт 11.00 часа на пл. “Св. Неделя” ще се проведе митинг “Полицаите не са убийци”. \r\n*** \r\nОт 14.00 часа на пл. „Независимост“ ще се проведе протест и шествие за оставка на правителството. \r\n*** \r\nОт 15.30 часа в залата на Градския съвет на БСП – София, на ул. „Леге“ 10, етаж 1, лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София. \r\n*** \r\nВ 17.30 часа пред Министерски съвет ще се проведе протест под надслов „Всяко отнето дете е отнето от всеки от нас“. В 19.00 часа на пл. „Ал. Батенберг“ ще се проведе митинг, който ще продължи в 19.30 часа пред Народното събрание. От 20.00 часа пред Нидерландското посолство ще има протест и молитва. \r\n*** \r\nОт 18.00 часа в Кино Кабана - НДК с “Пощенска кутия за приказки” ще започне най-новата кампания “Осинови.ме”. \r\n*** \r\nОт 10.30 часа до СУ „Петко Росен“ в ж.к. „Меден рудник“ ще се проведе културният фестивал „Шарено котле“. \r\n*** \r\nОт 15.30 часа на Морската гара ще се състои форум „Енергийни решения“. \r\n*** \r\nОт 10.00 часа пред хотел „Бриони“ в град Кресна ще се състоят демонстрация на екипите на БЧК за действия при наводнение. \r\n*** \r\nОт 11.00 часа в Държавен куклен театър „Дора Габе“ ще се състои куклен спектакъл „Лека нощ, съкровище“. \r\n*** \r\nОт 10.30 часа в местността Янини грамади над село Славовица ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски,  министър-председател на България в периода 1920-1923 година. \r\n*** \r\nОт 11.00 часа в Театрален салон „Георги Русев“ ще се проведе Кино в театъра. \r\n*** \r\nОт 09.00 часа в  пловдивския митрополитски храм „Св. вмчца Марина“  Знеполски  епископ Арсений ще оглави архиерейска света литургия. \r\n*** \r\nОт 10.00 часа в РБ „Захарий Княжески” ще се проведе Втори регионален фестивал на детско-юношеското театрално творчество на руски език „Русская театралия”. \r\n*** \r\nОт 11.00 часа в Куклен театър ще бъде представен спектакълът „Банда бацили“ от Мария Донева и Янчо Иванов. \r\n*** \r\nОт 19.00 часа в Оперен театър ще бъде представен балетен спектакъл „Балетна феерия“. \r\n*** \r\nОт 12.00 часа в парк Студентски ще се състои официалното закриване на младежкия стрийт арт фестивал „Шумен и буден“.", "date": "2019.06.09", "title": "Предстоящи събития в страната за 9 юни (Агенция „Фокус“)"}
{"url": "http://www.focus-news.net/news/2019/06/09/2668079/the-wall-street-journal-mitata-za-meksikanski-stoki-se-razminahazasega.html", "text": "Сделката, която САЩ и Мексико постигнаха, за да не се стигне до налагане на мита от страна на американската администрация, до голяма степен потвърждава ангажимента на страните към съществуващите мерки за имиграцията, но ще позволи на Вашингтон да продължи да оказва натиск върху Мексико, пише американският вестник  The Wall Street Journal . \r\nСпоразумението, постигнато в петък, включва разпоредба, според която бивши дипломати и анализатори потвърждават идеята, че САЩ ще продължат да използват митата като лост: САЩ ще преразгледат ефективността на имиграционната политика на Мексико след 90 дни. \r\n\"Освен ако наистина не решим въпроса за имиграцията по начин, който е интелигентен и който зачита правата на човека, заплахата от митата винаги ще присъства, докато президентът Тръмп е на власт\", каза Херонимо Гутиерес, който беше посланик на Мексико в САЩ за последните две години от управлението на бившия мексикански президент Енрике Пенья Нието. \r\nСпоред сделката в петък Мексико се съгласи да увеличи охраната по границата, за да ограничи миграцията от Централна Америка. Мексиканските власти прекараха голяма част от седмицата във Вашингтон, за да обяснят стъпките, които вече са предприети на южната граница на Мексико с Гватемала, включително планове за разполагане на 6000 войници от новосъздадената Национална гвардия. \r\nВ съботната вечер, точно преди митинг в Тихуана, планиран от мексиканското правителство да отпразнува сделката, президентът на Мексико Андрес Мануел Лопес Обрадор написа в социалната мрежа „Туитър“, че е говорил с президента Тръмп по телефона. \r\n\"Казах му, че в Тихуана ще кажа това на президента на САЩ. Не вдигам затворен юмрук, а отворена и подадена ръка\", пише Лопес Обрадор. \"Потвърдихме намерението за приятелство, за диалог и сътрудничество за доброто на нашите народи.\" \r\nДокато длъжностни лица от двете страни заявиха, че преговорите са били насочени към въпросите на миграцията, Тръмп заяви в събота, че \"Мексико се е съгласил незабавно да започне да купува големи количества земеделски продукти\" от САЩ, въпреки че това не се споменава в сделката. \r\nМинистерството по земеделие на САЩ не отговори незабавно на искания за информация относно търговски разпоредби, които са били договорени тази седмица. Търговският представител на САЩ отложи коментара на Белия дом, от където също не представиха никакви подробности за договорености в областта на селското стопанство.  Юлиян Марков", "date": "2019.06.09", "title": "The Wall Street Journal: Митата за мексикански стоки се разминаха…засега"}
{"url": "http://www.focus-news.net/news/2019/06/09/2667940/predstoyashti-sabitiya-v-stranata-za-9-yuni-agentsiya-fokus.html", "text": "*** \r\nОт 09.00 часа в софийския митрополитски храм \"Св.  Вмца Неделя\" Негово преосвещенство Белоградчишкият епископ Поликарп ще оглави архиерейска света Литургия. \r\n*** \r\nОт 09.00 часа с изпити по английски език, математика I и събеседване за специалност „Музикални медийни технологии и тонрежисура“ продължава втората кандидатстудентска сесия за учебната 2019/2020 г. на Софийския университет „Св. Климент Охридски“. \r\n*** \r\nОт 09.00 часа в столичния парк „Заимов“ ще се проведе \"Детска игриада\". \r\n*** \r\nОт 11.00 часа на пл. “Св. Неделя” ще се проведе митинг “Полицаите не са убийци”. \r\n*** \r\nОт 14.00 часа на пл. „Независимост“ ще се проведе протест и шествие за оставка на правителството. \r\n*** \r\nОт 15.30 часа в залата на Градския съвет на БСП – София, на ул. „Леге“ 10, етаж 1, лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София. \r\n*** \r\nВ 17.30 часа пред Министерски съвет ще се проведе протест под надслов „Всяко отнето дете е отнето от всеки от нас“. В 19.00 часа на пл. „Ал. Батенберг“ ще се проведе митинг, който ще продължи в 19.30 часа пред Народното събрание. От 20.00 часа пред Нидерландското посолство ще има протест и молитва. \r\n*** \r\nОт 18.00 часа в Кино Кабана - НДК с “Пощенска кутия за приказки” ще започне най-новата кампания “Осинови.ме”. \r\n*** \r\nОт 10.30 часа до СУ „Петко Росен“ в ж.к. „Меден рудник“ ще се проведе културният фестивал „Шарено котле“. \r\n*** \r\nОт 15.30 часа на Морската гара ще се състои форум „Енергийни решения“. \r\n*** \r\nОт 10.00 часа пред хотел „Бриони“ в град Кресна ще се състоят демонстрация на екипите на БЧК за действия при наводнение. \r\n*** \r\nОт 11.00 часа в Държавен куклен театър „Дора Габе“ ще се състои куклен спектакъл „Лека нощ, съкровище“. \r\n*** \r\nОт 10.30 часа в местността Янини грамади над село Славовица ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски,  министър-председател на България в периода 1920-1923 година. \r\n*** \r\nОт 11.00 часа в Театрален салон „Георги Русев“ ще се проведе Кино в театъра. \r\n*** \r\nОт 09.00 часа в  пловдивския митрополитски храм „Св. вмчца Марина“  Знеполски  епископ Арсений ще оглави архиерейска света литургия. \r\n*** \r\nОт 10.00 часа в РБ „Захарий Княжески” ще се проведе Втори регионален фестивал на детско-юношеското театрално творчество на руски език „Русская театралия”. \r\n*** \r\nОт 11.00 часа в Куклен театър ще бъде представен спектакълът „Банда бацили“ от Мария Донева и Янчо Иванов. \r\n*** \r\nОт 19.00 часа в Оперен театър ще бъде представен балетен спектакъл „Балетна феерия“. \r\n*** \r\nОт 12.00 часа в парк Студентски ще се състои официалното закриване на младежкия стрийт арт фестивал „Шумен и буден“.", "date": "2019.06.09", "title": "Предстоящи събития в страната за 9 юни (Агенция „Фокус“)"}
{"url": "http://www.focus-news.net/news/2019/06/09/2668082/pazardzhik-v-panagyurishte-be-otkrit-memorial-na-prof-d-r-lachezar-tsotsorkov.html", "text": "В Панагюрище бе открит мемориал на проф. д-р Лъчезар Цоцорков, съобщиха от  общинската администрация . Стотици жители и гости на Панагюрище се събраха, за да уважат паметта и делото на неговата ярка личност, оставила светла диря в най-новата история на града. Мемориалът беше открит от кмета на община Панагюрище Никола Белишки и от Димитър Цоцорков – председател на Надзорния съвет на „Асарел-Медет”АД и син на проф. д-р Лъчезар Цоцорков. Сред официалните гости на церемонията бяха авторът на паметника и председател на Парламентарната комисия по културата и медиите Вежди Рашидов, бившият външен министър Соломон Паси, народните представители Димитър Главчев и Десислава Тодорова, председателят на БМГК д-р Николай Вълканов, представители на на местната власт, на индустриалната общност, на академичните среди.", "date": "2019.06.09", "title": "Пазарджик: В Панагюрище бе открит мемориал на проф. д-р Лъчезар Цоцорков"}
{"url": "http://www.focus-news.net/news/2019/06/09/2667942/zadarzhaha-radikaliziran-mladezh-v-plovdiv-obzor.html", "text": "Радикализиран 16-годишен младеж от Пловдив е бил задържан при съвместна операция на МВР, ДАНС и прокуратурата преди два дни. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин и в момента с него работят психолози на МВР, които се опитват да изясняват мотивите му. \r\nНа брифинг заместник-главният прокурор Иван Гешев обясни, че момчето е било вербувано от „Ислямска държава“. По думите му от социалната мрежа ученикът е прехвърлен на чат, на „Телеграм“. „Най-масовият чат, който използва ИДИЛ“, допълни още Гешев. „Трябва коректно да се каже, че този тип проблеми са вече реалност в България“, каза Гешев. Според него в случая службите са се реагирали перфектно, но предстои да бъде оказана помощ на младежа от специалисти, които да работят с него.  \r\nГешев уточни, че под егидата на главния прокурор се подготвя проект за създаване на антитерористични центрове. „Тези центрове би трябвало да комулират в реално време цялата информация и в реално време почти всички служби да имат представители“, допълни още Гешев. Той предупреди родителите да общуват повече с децата си, защото има реална опасност в мрежата да попаднат на радикализация. „В този случай за прокуратурата и за колегите, които работиха, става въпрос на първо място за едно дете и за жертва, а не за един евентуален извършител на евентуално доста сериозно престъпление. Става въпрос на първо място за лична трагедия в някаква степен, която за щастие не е развита до някакви мащабни размери, а не толкова за едно досъдебно производство“, каза Гешев. Според него обществото трябва да знае и да бъде запознато в едни разумни граници с това, че някои проблеми са съществуващи и за България. „Тези проблеми касаят всеки от нас като родител в тази страна. Тези проблеми трябва да започнат да бъдат решавани и на тях да им бъде противодействано от обществото и цялата държава“, допълни още Гешев. \r\nТой уточни още, че в случая става въпрос за ученик от добро семейство с възможности, който е учил в елитна пловдивска гимназия и е бил много интелигентен. Разследването продължава. \r\nСнимка: Времето01. София01. Градска среда. НДК01. НДК. Природа01. Природа. София. Времето. Градска среда01. Гледка01. Гледка. 29 декември 2017 година", "date": "2019.06.09", "title": "Задържаха радикализиран младеж в Пловдив (ОБЗОР)"}
{"url": "http://www.focus-news.net/news/2019/06/09/2667943/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "След маратонски преговори и заплахи за икономически санкции, Мексико и САЩ постигнаха споразумение за ограничаване на имиграцията и избягнаха повишаване на американските мита за внос на мексикански стоки, пише изданието  „Los Angeles Times“ .  \r\nСделката отменя, поне засега, широко разпространените опасения от икономически сътресения от двете страни на границата, ако Тръмп изпълни заплахите си, да наложи ескалиращи санкции върху целия внос от Мексико, което може да разруши търговията на стойност милиарди долари.  \r\nВ петък вечерта, след като се върна от петдневно посещение във Великобритания и Франция, Доналд Тръмп заяви, че САЩ и Мексико са подписали споразумение и митата са спрени „за неопределено време“.  \r\n„Мексико се съгласи да предприеме сериозни мерки“ за спиране на миграцията през страната и през американската граница. По думите на Тръмп, „това се прави, за да се намали значително или да се спре незаконната имиграция, идваща от Мексико към САЩ“.  \r\nТръмп беше изправен пред силен натиск от страна на републиканците в Конгреса, бизнес лидерите и автомобилната индустрия, които се противопоставят на повишаване на митата за мексикански стоки.  \r\nДържавният департамент на САЩ заяви, че двете страни са се съгласили, Мексико да положи повече усилия, за да попречи на търсещите убежище да достигнат до САЩ, включително засилено патрулиране на границите и по-бързо връщане в Мексико на търсещите убежище, които достигнат до САЩ.  \r\n***  През май 2017 година президентът на САЩ Доналд Тръмп и Саудитска Арабия сключиха оръжейна сделка на стойност 110 милиарда долара, пише изданието  „Jerusalem post“ .  \r\nДве години по-късно новината, че Рияд се стреми да подобри ракетните си способности, възкреси твърденията, че кралството участва в \"надпревара във въоръжаването\" с други страни в региона. Въпреки това в Близкия Изток винаги е имало надпревара във въоръжаването, между съперничещи сили и не е ясно дали сега положението е различно отпреди. Разлика може да настъпи, в случай, че Иран създаде ядрено оръжие.  \r\nТелевизия CNN съобщи на 5 юни, че американското правителство е „ получило информация, че Саудитска Арабия е ускорила значително програмата си за балистични ракети с помощта на Китай. Това се случва, въпреки усилията на САЩ да предотврати разпространението на балистични ракети в Близкия Изток.  \r\nРазкритията за усилията на Саудитска Арабия засилиха опасенията сред членове на американския конгрес, за потенциална надпревара във въоръженията в Близкия Изток.  \r\nЕксперти отбелязват, че решението на Белия дом да задоволи желанията на Рияд за нови модерни въоръжения, може да доведе до нежеланата надпревара във въоръженията в региона.  \r\nПротиворечията със Саудитска Арабия са свързани с интереса на страната към разработване на ядрени технологии и твърденията, че балистичните ракети, мога да доведат до крах на американската политика през последните три десетилетия, която се стреми да предотврати придобиването на оръжия за масово унищожение, от страните в региона.  \r\n***  Министърът на отбраната на САЩ в събота изпрати писмо на турския си колега Хулуси Акар относно съществуващите проблеми между двете страни в сферите на отбраната и сигурността, пише електронното издание на турския ежедневник  Yeni Safak . \r\nСъгласно информацията от турското военно ведомство, изпълняващият длъжността началник на Пентагона Патрик Шанахан изрази очакванията си, че ще бъде намерено решение на текущите въпроси между Анкара и Вашингтон в рамките на стратегическото партньорство между държавите, което ще допринесе за продължаване на всеобхватното сътрудничество в сигурността. \r\nВ писмото беше посочено и значението на продължаващите преговори между двете страни. \r\n***  Специалният посланик на САЩ за Венецуела Елиът Абрамс заяви, че Русия „не е изоставила“ режима на Николас Мадуро и руското присъствие в южноамериканската страна не се е променило съществено, пише изданието  „Guardian“ .  \r\nПо-рано тази седмица президентът на САЩ Доналд Тръмп написа в Twitter, че Русия го е „информирала, че е извела повечето от своите хора от Венецуела“.  \r\nАбрамс, който беше назначен за специален посланик през януари, заяви, че ролята на Русия не е толкова важна за оцеляването на Мадуро, както кубинското военно присъствие, но остава важна. И въпреки, че някои специални части може и да са напуснали Венецуела, руснаците не са изоставили режима на Мадуро.  \r\nРуснаците имат второто по сила влияние във Венецуела, след Куба. Преди една-две години в страната имаше над хиляда руснаци. След това броя им намаля драстично, но преди няколко месеца отново се увеличи, след като пристигнаха 125 руски военни съветници.  \r\nНие смятаме, че една от задачите, които изпълняват руснаците, е ремонт на системите за ПВО, повредени, в резултат на серията спирания на електричеството през февруари.  \r\nВ края на март в Каракас пристигнаха руски военни съветници, което е жест към Мадуро от страна на Кремъл, в борбата му срещу опозицията, водена от Хуан Гуайдо.", "date": "2019.06.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/09/2667944/pregled-na-mezhdunarodnite-novini-do-600-agentsiya-fokus.html", "text": "Близо две седмици след изборите за Европейски парламент \"Зелени\" остават първа политическа сила в Германия, докато рейтингът на партиите от Съюза (ХДС/ХСС) падна до исторически ниски нива. Това показва проучване за телевизионните канали RTL и N-tv, съобщава  Die Frankfurter Allgemeine Zeitung . \r\nСъюзът (ХДС/ХСС) събира 24% (-2%). ГСДП остава без промяна - 12%, колкото има и \"Алтернатива за Германия\". Следват \"Левица\" и СвДП с осем процента. \"Зелени\" разчитат на 27% от избирателите в Германия, с три процента повече спрямо предходната седмица.   \r\n***  Сръбската столица Белград е завладяна от диви свине, избягали от Големи военен остров през последните няколко дни, поради покачващите се води на реките, предава македонската информационна агенция  \"Макфакс\" , като се позовава на местни медии. \r\nСъгласно разпространената информация дивите животни първо са се втурнаха в Нови Белград и Земун, но сега се движат през централната част на града. \r\nТри диви свине бяха хванати вчера при Земунския кей от ловни сдружения, като през последните няколко дни броят на заловените животни достигна шест. \r\nМедиите съобщиха също, че едно от животните е загинало в центъра на Белград, след като е влязло на паркинг. Служителите са опитали да я заловят, а то е прескочило ограда и е паднало от шестия етаж на паркинга, в резултат на което е загинало.  \r\nЕдна от дивите свине е забелязана и на  Калемегдан, докато се е опитвала да се катери по стените. \r\nВластите предупредиха жителите на Белград за потенциалната опасност от диви свине, които се срещат в някои части на общините Земун и Нови Белград. \r\n***  Представители на Северна Македония изглеждат уверени, че смяната на властта в Гърция, предизвикана от поражението на СИРИЗА на европейските избори, няма да окаже прекалено голямо влияние върху Преспанското споразумение, с изключение на някои неуспехи по техническите аспекти на сделката, пише електронното издание на атинския ежедневник  Kathimerini . \r\n\"Можем да очакваме някои двустранни разногласия и пречки, но не мисля, че нашият южен съсед [Гърция] ще се държи по краен начин, който да навреди на процеса\", заяви бившият посланик на страната в НАТО Нано Рузин. \r\nСпоред доклад в проправителствения вестник \"Слободен Печат\", промяната в ръководството на Гърция няма да повлияе на споразумението за името, но все още може да повлияе на преговорите по въпросите за историята и търговските марки, в които Северна Македония може да бъде принудена да направи отстъпки. \r\nВ изявление за изданието отговарящият в опозиционната \"Нова Демокрация\" за външната политика Йоргос Кумуцакос подчерта, че ако състави правителство, консервативната партия ще направи всичко по силите си, за да \"намали негативните последици от сделката\", която той определи като \"вредна\". \r\nКумуцакос добави, че Гърция запазва правото си на вето по отношение на пълноправното членство на Северна Македония в Европейския съюз. \r\n***  На заседание в събота Конституционният съд на Молдова призна за незаконен указа на президента за назначаване на Мая Санду за премиер на страната и създаване на правителство, се казва в решение, публикувано на сайта на КС, предава РИА Новости. \r\nПо-рано през деня парламентът на страната единогласно одобри кандидатурата на Санду за министър-председател. Тя получи подкрепа от блока ACUM и Социалистическата партия на Молдова, които подписаха временно споразумение за сътрудничество в парламента. \r\nНовото правителство начело със Санду встъпи в длъжност веднага след заседанието на парламента. \r\nКонституционният съд на Молдова преди това обяви за незаконни действията на парламента, тъй като депутатите трябваше да създадат правителство до полунощ на 7 юни, но не спазиха крайния срок. \r\nПрезидентската администрация на Молдова смята, че Конституционният съд на страната надвишава правомощията си. Властите ще обжалват пред ЕСПЧ и Венецианската комисия с искане за оценка на действията на съдиите и предприетите действия. \r\n***  Министърът на отбраната на САЩ в събота изпрати писмо на турския си колега Хулуси Акар относно съществуващите проблеми между двете страни в сферите на отбраната и сигурността, пише електронното издание на турския ежедневник  Yeni Safak . \r\nСъгласно информацията от турското военно ведомство, изпълняващият длъжността началник на Пентагона Патрик Шанахан изрази очакванията си, че ще бъде намерено решение на текущите въпроси между Анкара и Вашингтон в рамките на стратегическото партньорство между държавите, което ще допринесе за продължаване на всеобхватното сътрудничество в сигурността. \r\nВ писмото беше посочено и значението на продължаващите преговори между двете страни. \r\n***  Президентът на Черна гора и лидер на Демократическата партия на социалистите (ДПС) Мило Джуканович заяви в събота, че „възобновяването на черногорската автокефална църква би било важна крачка към поправянето на историческата несправедливост“, предава електронното издание на белградския ежедневник „Политика“. \r\nпо Той добави, че ще бъде много посветен на работата по този въпрос, независимо дали това харесва на някого или не“ и направи оценка, че Сръбската православна църква в Черна гора запазва инфраструктурата на идеята за „Велика Сърбия“, предава РТЦГ. \r\n„Днес Сръбската православна църква се опитва по всякакъв начин, чрез различни форми, да възпрепятства европейските желания и европейските амбиции на съвременното черногорско общество и желае по този начин да запази своя религиозен монопол в Черна гора и да възпрепятства установяването на правова държава. Тя продължава да настоява да използва онова, което не й принадлежи според правната система на Черна гора“, заяви Джуканович на общинската избирателна конференция на ДПС в Никшич, предаде Танюг. \r\n***  Президентът на Косово Хашим Тачи се е срещнал с помощник-държавния секретар на САЩ за Европа и Евразия Филип Рийкър в кулоарите на междрународния форум по сигурността GlobSec в Братислава, като е обсъдил с него продължаването на диалога Белград-Прищина, предава държавната „Радио и телевизия Косово“ (RTK). \r\nДвамата са обсъдили възможностите за постигане на споразумение между Косово и Сърбия. \r\n„Това е труден процес, но продължавам да вярвам, че можем да постигнем окончателно всеобхватно мирно споразумение“, заяви Тачи. \r\nОт своя страна, Рийкър се е съгласил, че диалогът трябва да продължи и е изразил съгласие, че е възможно да бъде постигнат договор. \r\nКосовският президент е подчертал, че участието на САЩ в процеса е гаранция за неговата страна. \r\n***", "date": "2019.06.09", "title": "Преглед на международните новини до 6:00 (Агенция \"Фокус\")"}
{"url": "http://www.focus-news.net/news/2019/06/09/2667948/blagoevgrad-demonstratsiya-na-ekipite-na-bchk-za-deystviya-pri-navodnenie-shte-se-provede-v-rayona-na-kresna.html", "text": "Българският червен кръст организира демонстрация на екипите на БЧК за действия при наводнения, която ще се проведе на 9 юни 2019 г. в района на Кресна. Това съобщиха от пресцентъра на  БЧК . Ще наблюдавате спасяване в бързо течащи води, работа със спасителни въжета и преминаване на река, действия по издирване и оказване на помощ на пострадало население. \r\nДемонстрацията е в рамките на тренировъчен курс в периода от 6 до 10 юни 2019 г. на територията на гр. Кресна с членове на доброволните екипи на БЧК за действие при наводнения от цялата страна и е част от проявите в рамките на „Седмица на водното спасяване“ 2019.  \r\nКурсът се провежда по поречието на река Струма на територията на Кресненското дефиле при полеви условия. В него участват доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба”. \r\nСборният пункт за гостите на демонстрациите е в 10.00 часа на 9 юни 2019 г. пред хотел „Бриони“ в град Кресна. За контакт на място: GSM 0889606605 - Ясен Сливенски, директор на Дирекция „Мениджмънт на бедствията“ при БЧК.", "date": "2019.06.09", "title": "Благоевград: Демонстрация на екипите на БЧК за действия при наводнение ще се проведе в района на Кресна"}
{"url": "http://www.focus-news.net/news/2019/06/09/2667946/predstoyashti-sabitiya-v-stranata-za-9-yuni-agentsiya-fokus.html", "text": "*** \r\nОт 09.00 часа в софийския митрополитски храм \"Св.  Вмца Неделя\" Негово преосвещенство Белоградчишкият епископ Поликарп ще оглави архиерейска света Литургия. \r\n*** \r\nОт 09.00 часа с изпити по английски език, математика I и събеседване за специалност „Музикални медийни технологии и тонрежисура“ продължава втората кандидатстудентска сесия за учебната 2019/2020 г. на Софийския университет „Св. Климент Охридски“. \r\n*** \r\nОт 09.00 часа в столичния парк „Заимов“ ще се проведе \"Детска игриада\". \r\n*** \r\nОт 11.00 часа на пл. “Св. Неделя” ще се проведе митинг “Полицаите не са убийци”. \r\n*** \r\nОт 14.00 часа на пл. „Независимост“ ще се проведе протест и шествие за оставка на правителството.  \r\n*** \r\nОт 15.30 часа в залата на Градския съвет на БСП – София, на ул. „Леге“ 10, етаж 1, лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София.  \r\n*** \r\nВ 17.30 часа пред Министерски съвет ще се проведе протест под надслов „Всяко отнето дете е отнето от всеки от нас“. В 19.00 часа на пл. „Ал. Батенберг“ ще се проведе митинг, който ще продължи в 19.30 часа пред Народното събрание. От 20.00 часа пред Нидерландското посолство ще има протест и молитва.  \r\n*** \r\nОт 18.00 часа в Кино Кабана - НДК с “Пощенска кутия за приказки” ще започне най-новата кампания “Осинови.ме”. \r\n*** \r\nОт 10.30 часа до СУ „Петко Росен“ в ж.к. „Меден рудник“ ще се проведе културният фестивал „Шарено котле“. \r\n*** \r\nОт 15.30 часа на Морската гара ще се състои форум „Енергийни решения“. \r\n*** \r\nОт 10.00 часа пред хотел „Бриони“ в град Кресна ще се състоят демонстрация на екипите на БЧК за действия при наводнение. \r\n*** \r\nОт 11.00 часа в Държавен куклен театър „Дора Габе“ ще се състои куклен спектакъл „Лека нощ, съкровище“. \r\n*** \r\nОт 10.30 часа в местността Янини грамади над село Славовица ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски,  министър-председател на България в периода 1920-1923 година. \r\n*** \r\nОт 11.00 часа в Театрален салон „Георги Русев“ ще се проведе Кино в театъра. \r\n*** \r\nОт 09.00 часа в  пловдивския митрополитски храм „Св. вмчца Марина“  Знеполски  епископ Арсений ще оглави архиерейска света литургия. \r\n*** \r\nОт 10.00 часа в РБ „Захарий Княжески” ще се проведе Втори регионален фестивал на детско-юношеското театрално творчество на руски език „Русская театралия”. \r\n*** \r\nОт 11.00 часа в Куклен театър ще бъде представен спектакълът „Банда бацили“ от Мария Донева и Янчо Иванов. \r\n*** \r\nОт 19.00 часа в Оперен театър ще бъде представен балетен спектакъл „Балетна феерия“. \r\n*** \r\nОт 12.00 часа в парк Студентски ще се състои официалното закриване на младежкия стрийт арт фестивал „Шумен и буден“.", "date": "2019.06.09", "title": "Предстоящи събития в страната за 9 юни (Агенция „Фокус“)"}
{"url": "http://www.focus-news.net/news/2019/06/09/2667949/pazardzhik-natsionalen-vazpomenatelen-zemedelski-sabor-po-povod-96-godini-ot-gibelta-na-aleksandar-stamboliyski-shte-se-provede-v-mestnostta-yanini-gramadi.html", "text": "Национален възпоменателен земеделски събор ще се проведе на 9 юни по повод 96 години от гибелта на земеделския лидер, политик и държавник Александър Стамболийски, министър-председател на България в периода 1920-1923 година. Това съобщиха за  Радио „Фокус“ – Пазарджик  организаторите на събора. Началото е в 10.30 часа в местността Янини грамади над село Славовица. Земеделци от цялата страна, симпатизанти и приятели на Земеделския съюз ще се съберат да почетат живота и делото на държавника и водача на земеделското движение в България. Гости на събитието ще бъдат  Мария Габриел – Еврокомисар по цифрова икономика и цифрово общество, Емил Христов – заместник-председател на ХLIV Народно събрание, лидери на партии, синдикати и браншови организации.", "date": "2019.06.09", "title": "Пазарджик: Национален възпоменателен земеделски събор по повод 96 години от гибелта на Александър Стамболийски ще се проведе в местността Янини грамади"}
{"url": "http://www.focus-news.net/news/2019/06/09/2668076/es-evropeyskiyat-sayuz-priema-za-svedenie-resheniyata-na-moldovskiya-parlament.html", "text": "Върховният представител на ЕС по въпросите на външните работи и политиката на сигурност Федерика Могерини и еврокомисарят по разширяването и добросъседството Йоханес Хан направиха съвместно изявление относно създаването на нова правителствена коалиция в Молдова и одобрението на новото правителство начело с Майя Санду, публикувано на  интернет-страницата на Върховния представител на ЕС за външната политика и политиката на сигурността . \r\n„Европейският съюз приема за сведение решенията, взети вчера от парламента на Република Молдова, включително относно създаването на правителствена коалиция.  \r\nЕвропейският съюз е готов да работи с демократично легитимното правителство въз основа на взаимен ангажимент за реформи и на основните принципи, залегнали в нашето споразумение за асоцииране. Зачитането на върховенството на закона и демокрацията трябва да останат стълбовете на нашите отношения. Това е преди всичко това, което гражданите на Република Молдова очакват и заслужават.  \r\nВ светлината на развитието след решенията, взети вчера от Парламента на Република Молдова, Европейският съюз силно повтаря призива си за спокойствие и сдържаност. Диалогът между демократично избраните представители трябва да остане ключът към намирането на решение на настоящата политическа криза\", се казва в изявлението  Юлиян Марков", "date": "2019.06.09", "title": "ЕС: Европейският съюз приема за сведение решенията на молдовския парламент"}
{"url": "http://www.focus-news.net/news/2019/06/09/2667947/nimh-dnes-na-mnogo-mesta-valezhite-shte-sa-intenzivni-shte-ima-usloviya-za-gradushki.html", "text": "Днес отново ще се развива купеста и купесто-дъждовна облачност. На много места валежите ще са интензивни, в централните райони - със значителни количества. Ще има условия за градушки. Ще духа слаб до умерен вятър: в западната половина от северозапад, а в източната от север-североизток, като след обяд в цялата страна ще се ориентира от север. Максималните температури ще са между 26° и 31°, в София около 26°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Атмосферното налягане е по-високо от средното за месеца и през деня ще остане без съществена промяна.  \r\nНад планините ще се развива купесто-дъждовна облачност и ще има краткотрайни валежи с гръмотевици. Ще духа умерен вятър от север-североизток. Максималната температура на височина 1200 метра ще бъде около 18°, на 2000 метра 12°.   \r\nНад Черноморието ще се развива купеста и купесто-дъждовна облачност и на места, главно по северното крайбрежие ще превали и прегърми. Ще духа слаб до умерен североизточен вятър. Максималните температури ще са между 25° и 27°. Температурата на морската вода е 20°-23°. Вълнението на морето ще бъде 1-2 бала.", "date": "2019.06.09", "title": "НИМХ: Днес на много места валежите ще са интензивни, ще има условия за градушки"}
{"url": "http://www.focus-news.net/news/2019/06/09/2667952/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-sofiyskiya-mitropolitski-hram-sv-nedelya.html", "text": "От 9.00 часа Негово преосвещенство Белоградчишкият епископ Поликарп ще оглави архиерейска света Литургия в софийския митрополитски храм \"Св. Вмца Неделя\", предаде репортер на  Агенция \"Фокус\" . Там за втора година ще бъде проведен Събор на църковните четци, певци и свещоносци – „иподякони“. Никола ПEТКОВ", "date": "2019.06.09", "title": "София: Белоградчишкият епископ Поликарп ще оглави архиерейска света литургия в софийския митрополитски храм \"Св. Неделя\""}
{"url": "http://www.focus-news.net/news/2019/06/09/2667951/denyat-9-yuni-v-balgarskata-istoriya.html", "text": "На този ден през 1850 г. турски отряди излизат в тила на въстаническите позиции при местността Извоз, Белоградчишко. Същият ден въстаниците, обграждащи Белоградчик, са нападнати от две страни и след тежко сражение са разбити. В Белград е получено изложение от името на 118 села от Северозападна България, в което се настоява за оказване на помощ на въстанието от страна на Сърбия. \r\n50 години по-късно излиза първият Временен правилник за службата през време на военното положение. Той е следствие от бунта против натуралния десятък през май - юни 1900 г. в Дуранкулак, Балчишко. На 5 юни е обявено военно положение в Шуменски и Варненски окръг и в околиите Поповска, Исперихска, Беленска, Кубратска, Тутраканска, Еленска, Дряновска и Кесаровска. На 7 октомври военното положение е отменено. \r\n2006 г. \r\nШвеция внася ратифицирания Договор за присъединяване на България и Румъния към ЕС при председателството на Италия. \r\n2003 г. \r\nПрезидентът на Р България връчва Орден „Стара планина на: \r\n1. полк. Владимир Титов, полк. Анатолий Соловьов, Муса Манаров, акад. Виктор Савиних, руски космонавти за изключителния им принос за развитието на космическите изследвания, за заслуги към България и във връзка с 15-годишнината от втория полет на българин в Космоса; \r\n2. бриг. ген. Александър Александров, вторият българин, летял в Космоса „за изключителния си принос за развитието на космическите изследвания и във връзка с 15-годишнината от втория полет на българин в Космоса“ \r\n2002 г. \r\nЗавършва Четиридесет и петият конгрес на БСП. На него Сергей Станишев е преизбиран за председател, приети са политическа платформа и управленски проекти за бъдещо управление. \r\n2000 г. \r\nПремиерът Иван Костов иска оставката на главния преговарящ с ЕС Александър Божков заради данни за злоупотреби с компенсаторни бонове, извършени в ръководеното по-рано от него Министерство на промишлеността. \r\nАлександър Божков е роден на 9 август 1951 г. в София. Завършва Американския колеж в Багдад. През 1974 г. завършва Висшия машинно-електротехнически институт в София, специалност машинно инженерство. Работи в Либия като контролен инженер. \r\nВ периода 1975 - 1991 г. е проектант в Софпроект, печели конкурс за научен сътрудник в Института по строителни материали, главен експерт в Министерството на териториалното развитие, жилищна политика и строителство. През 1992 - 1993 г. е ръководител на сектор \"Строителна индустрия\" в Министерството на териториалното развитие, жилищна политика и строителство. В годините между 1992 - 1993 г. е изпълнителен директор на надзорния съвет на Агенцията за приватизация. \r\nОт октомври 1994 г. е заместник- председател на Обединения християндемократически център /в СДС/. От април 1995 до май 2000 г. е член на Националния изпълнителен съвет на СДС. Той е депутат в 37-ото народно събрание в ПГ на СДС. През 1995-1996 г. е Заместник-председател на Българската интерпарламентарна група .От април 1995 г. до февруари 1997 г. е заместник-председател на СДС. \r\nОт февруари 1997 г. участва в служебното правителство на Софиянски, след което е назначен на поста вицепремиер и министър на промишлеността в кабинета на ОДС начело с Иван Костов до декември 1999 г., когато е освободен от поста на министър и вицепремиер по предложение на Костов за структурни и персонални промени в правителството. \r\nНа 23 декември 1999 г. е определен за главен проговарящ с ЕС. \r\n1980 г. \r\nУстановени са дипломатически отношения между България и Гренада. \r\n1978 г. \r\nБългария и Филипините подписват спогодба за културно сътрудничество. \r\n1955 г. \r\nВ дните между 9 юни - 2 юли в България гостува вицепрезидентът на Индия д-р С. Радхакришнан. \r\n1948 г. \r\nСъздава се Институт за рационализация (ИНРА) при Министерския съвет, който да ръководи изобретателското и рационализаторското движение и да осигурява патентно-правна защита на откритията, изобретенията и т.н. През 1962 г. с Постановление на Министерския съвет N 163 от 27 септември 1962 г. ИНРА се разделя на два института - Институт за изобретения и рационализации и Институт по стандартизация, мерки и измервателни уреди. С влизане в сила на Закона за патентите от 1 юни 1993 г. името на ИНРА се променя на Патентно ведомство на Република България. \r\n1942 г. \r\nЗапочва процес срещу заловените българи - инструктори на партизанското движение: 18 души са осъдени на смърт, 7 - на доживотен затвор и 2-ма - на 15 г. затвор. \r\n1937 г. \r\nНа посещение в София пристига барон фон Нойрат за активизиране на българо-германските политически отношения. \r\nКонстантин фон Нойрат е германски държавен деец. В периода 1932-1948 г. е министър на външните работи . Възглавява протектората Бохемия и Моравия (1939–1942 г.). На Нюрнбергския процес е осъден на 15 години затвор, но е освободен още през 1954 г. \r\n1934 г. \r\nСъздава се Дирекция на обществената обнова, подчинена на премиера. Тя трябва да пропагандира мерките на режима, да цензурира печата и да контролира обществения живот в страната. Дирекцията на обществената обнова е създадена с царски указ. Има за задача да насочва духовния живот в страната в служба на нацията и държавата, да следи духовния живот в чужбина и да осведомява външния свят за състоянието, развитието и нуждите на българската материална и духовна култура, както и да съдейства за организирането на гражданството в единна идейна обществена групировка. Намира се на пряко подчинение на министър-председателя и се ръководи от главен директор. Към нея действа Постоянен съвет, в който влизат ръководителите на отделите й. По места има на разположение щатни областни и околийски дейци и доброволни сътрудници във всяко селище. Дирекцията разгръща огромна дейност за разработване и пропагандиране на идеите на деветнадесетомайското правителство за преустройство на страната по нов модел. Осъществява контрол върху печата, театрите, кината и събранията. Организира мащабна лекционна пропаганда. Изпълнява важни правителствени поръчения по организиране на населението по професии, изграждането на единна младежка организация и създаването на солидна политическа опора на правителството и др. Закрита е с наредба закон от 28 юни 1935 г., като функциите и се поемат от МС – по организацията на младежта, от Министерството на външните работи и изповеданията – по печата, от Министерството на вътрешните работи и народното здраве – по пропагандата, от Министерството на народната просвета – по културните въпроси, и от Министерството на народното стопанство – по организиране на населението по професии. \r\n1923 г. \r\nСлед преврат на Военния съюз е създадено правителство на Народния сговор под председателството на професор Александър Цанков (на снимката), а военните пряко поемат силовите министерства (МВРНЗ и МВ). След успеха на преврата новият кабинет е подкрепен от партиите в Конституционния блок, социалистите и националлибералите, а БКП обявява неутралитет (Позив на ЦК от 9 юни и решение на ВПС от 1-7 юли). \r\nВ началото на юни 1923 г. председателят на Централното управление на Военния съюз издава директива, с която определя извършването на преврата срещу правителството да е 8 срещу 9 юни. \r\nПовод за преврата са силните нападки на Ал. Стамболийски против десните политически сили и едрия капитал, отправени в една негова реч през май 1923 г., произнесена в Хасково. Демонстрираното от негова страна пренебрежение и към цар Борис III по време на това посещение изчерпва търпението на монарха и той дава знак за извършване на преврата. \r\nВ провинциалните гарнизони са изпратени специални куриери да съобщят датата и часа на акцията. На проф. Ал. Цанков и другите лица, определени за министри в бъдещия заговорнически кабинет, е наредено да се явят вечерта на 8 юни 1923 г. в дома на запасния ген. Ив. Русев. Там се установяват и самите водачи на преврата - полковник Ив. Вълков, о. з. полковник К. Георгиев, о.з. майор Н. Рачев и др. В самото навечерие на преврата цар Борис III също се включва с непосредствени действия. На 7 юни 1923 г. той посещава министър-председателя Ал. Стамболийски в родното му село Славовица, Пазарджишко, с цел да занижи неговата бдителност. \r\nАкцията започва по предварително изготвен план. Най-напред се вдигат заговорниците в столицата начело с о.з. ген. В. Лазаров. Те извеждат поверените им войскови части и юнкерите от Военното училище и пристъпват към заемане на набелязаните обекти. С изключение на един-два полицейски участъка, останалите не оказват никаква съпротива. Без особени усилия са овладени Централната поща, гарата, държавните учреждения. Арестувани са намиращите се в София земеделски министри, депутати и други представители на земеделската власт. Половин час по-късно превратът започва и в провинцията. След успешното приключване на акцията проф. Ал. Цанков, придружен от още двама свои колеги, се отправя към двореца \"Врана\", за да поднесе на царя указите за сваляне на земеделското правителство и назначаване на новото. След като се убеждава, че превратът е успял не само в столицата, но и в провинцията, царят подписва поднесените му укази. \r\nВ периода 9 - 14 юни дейци на БЗНС организират съпротивителна дейност срещу преврата на Военния съюз, с основни центрове Пазарджишко, Радомирско, Асеновградско и Плевенско, ръководена съответно от Александър Стамболийски (на снимката), Александър Ботев, Спас Дупаринов и Александър Оббов. Стамболийски е арестуван и убит на 14 юни от скопския войвода на ВМРО Величко Велянов (Чичето). На места дейците на БКП оглавяват съпротивата (Карлово и Килифарево), на други помагат на военните (Пловдив, Кнежа, Габрово, Русе), на трети се опитват сами да овладеят властта. \r\n1918 г. \r\nЗавършва бунтът в 27-ми Чепински полк. \r\nВ периода 1915-1918 г. се вдигат войнишки бунтове. Те са стихийни бунтове на войниците от много части на българската армия по време на Първата световна война (1914-1918 г.). Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27-ми пехотен Чепински полк, който се разбунтува на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери, както и дезертиранията от фронта. Бунтове избухват в повечето от пехотните полкове. \r\n1911 г. \r\nВ перида 9 юни - 9 юли Петото ВНС изменя конституцията под председателството на Стоян Данев (прогресивнолиберал). Конституцията от 1911 г. е известна като Сребърна Конституция. Петото Велико народно събрание прави цялостна редакция на Търновската конституция. В съответствие с международно-правния статут на България след обявяване на независимостта (22 септември 1908 г.) навсякъде, включително и в нейното название, думите Княжество и Княз са заменени с царство и цар. Освен редакционни, поправките са и по същество. Българският монарх разширява пълномощията си и заедно с правителството получава право да сключва международни договори, без да уведомява за това Народното събрание. Мандатът на българския парламент става 4 г. Създават се две нови стопански министерства като общият им брой става 10. \r\n1900 г. \r\nИзлиза първият Временен правилник за службата през време на военното положение. Той е следствие от бунта против натуралния десятък през май - юни 1900 г. в Дуранкулак, Балчишко. На 5 юни е обявено военно положение в Шуменски и Варненски окръг и в околиите Поповска, Исперихска, Беленска, Кубратска, Тутраканска, Еленска, Дряновска и Кесаровска. На 7 октомври военното положение е отменено. \r\n1850 г. \r\nТурски отряди излизат в тила на въстаническите позиции при местността Извоз, Белоградчишко. Същият ден въстаниците, обграждащи Белоградчик, са нападнати от две страни и след тежко сражение са разбити. В Белград е получено изложение от името на 118 села от Северозападна България, в което се настоява за оказване на помощ на въстанието от страна на Сърбия. \r\n1829 г. \r\nФанатизирани мюсюлмани, разгневени от военните неуспехи срещу Русия, убиват самоковския митрополит Игнатий. \r\nСлед смъртта на Игнатий І, гръцки митрополит в Самоков, българското население настоятелно се опитва да издейства назначаването на Неофит Рилски на негово място, но Патриаршията поставя за самоковски митрополит отново грък – Игнатий II. На 9 юни умират: \r\n1946 г. \r\nУмира Константин Стоянов – обществен и държавен деец. Той е роден в София през 1885 г. Завършва машинно инженерство във Виена, след което работи по системата на ЖП транспорта в България. Работи като инженер в \"Гранитоид\" за периода 1930 г.–1935 г. Константин Стоянов изпълнява и длъжността председател на Българското инженерно-архитектурно дружество в София. От 23 ноември 1935 г. до 4 юли 1936 г. е министър на железниците, пощите и телеграфите. \r\n1894 г. \r\nУмира Тодор Искров Кесяков – български политик, обществен деец. Той е роден на 20 февруари 1831 г. Завършва Пловдивската гимназия. Заема длъжността областен касиер на Пловдивския санджак, член е и на Епархийския съвет. След Освобождението е председател на губернския апелативен съд. В периода 1879-1882 г. е директор на правосъдието. Един от създателите на Либералната (Казионната) партия. Председател е на Постоянния комитет. Участник в подготовката на Съединението през 1885 г. Депутат е в областното събрание на Източна Румелия и в I и VI НС (1887-1893 г.). \r\n1878 г. \r\nУмира Дженерариъс Макгахан – американски журналист. След потушаване на Априлското въстание през 1876 г. е изпратен от английския в. \"Дейли нюз\" в България. След като посещава някои от районите на въстанието, изнася многобройни факти за жестокостите на османските власти над надигналото се българско население, с които предизвиква съчувствие към него не само на английското, но и на европейското демократично обществено мнение. По време на Руско-турската освободителна война 1877-1878 г. е специален кореспондент към щаба на руската армия. Свидетел е на всички по-важни сражения между руските войски и османската армия. В дописките си отразява и героичните подвизи на българските опълченци. Присъства и на подписването на Санстефанския мирен договор 1878 г., но поради неочаквано заразяване от тиф скоро след това умира близо до Цариград. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.09", "title": "Денят 9 юни в българската история"}
{"url": "http://www.focus-news.net/news/2019/06/09/2667953/predstoyashti-mezhdunarodni-sabitiya-za-9-yuni-agentsiya-fokus.html", "text": "Хонгконг . Демонстрация срещу плановете за екстрадация на Китай.  \r\n*** Астана  . Президентски избори в Казахстан.  \r\n*** Хелзинки  . Посещение на президента на Южна Корея Мун Дже-Ин във Финландия.  \r\n*** Киев  . Конгрес на партията на президента Владимир Зеленски, преди парламентарните избори в Украйна на 21 юли.", "date": "2019.06.09", "title": "Предстоящи международни събития за 9 юни (Агенция „Фокус“)"}
{"url": "http://www.focus-news.net/news/2019/06/09/2667956/blagoevgrad-zemetresenie-s-magnitud-31-e-registrirano-v-rayona-na-selo-osenovo.html", "text": "Земетресение с магнитуд 3,1 е регистрирано в района на село Осеново, община Банско, област Благоевград. Това сочи справка на сайта на  Националния институт по геофизика, геодезия и география (НИГГГ) към БАН . Трусът е станал около 5.30 часа тази сутрин. Той е бил с дълбочина 4,8 км.", "date": "2019.06.09", "title": "Благоевград: Земетресение с магнитуд 3,1 е регистрирано в района на село Осеново"}
{"url": "http://www.focus-news.net/news/2019/06/09/2667950/liderat-na-bsp-sofiya-kaloyan-pargov-shte-se-sreshtne-s-anatoliy-karpov.html", "text": "На 9 юни лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София. Това съобщиха от пресцентъра на  БСП - София . Карпов е депутат от „Единна Русия“, заместник-председател на Комисията по международни отношения на Руската Дума и член на Обществения съвет към президента на Руската федерация Владимир Путин. Калоян Паргов и Анатолий Карпов ще дадат изявление в 15.30 часа в залата на Градския съвет на БСП – София, на ул. „Леге“ 10, етаж 1.", "date": "2019.06.09", "title": "Лидерът на БСП - София Калоян Паргов ще се срещне с Анатолий Карпов"}
{"url": "http://www.focus-news.net/news/2019/06/09/2667955/burgas-kulturniyat-festival-shareno-kotle-shte-se-provede-v-zhk-meden-rudnik.html", "text": "Богата фолклорна програма, снимки с народни носии и кулинарен базар са част от 6-ото издание на културния фестивал „Шарено котле“. Това съобщиха от пресцентъра на  Община Бургас . Събитието тази година ще се проведе на 9 юни от 10.30 часа до СУ „Петко Росен“ в ж.к. „Меден рудник“. Фестивалът се организира от читалище „Св. св. Кирил и Методий 1985“ с подкрепата на Община Бургас. Идеята на празника е представители на по-големите етнически общности в Бургас да се представят с традиционния си фолклор, характерни ястия, предмети от бита и занаяти. Организаторите вярват, че опознавайки своите различия, хората да открият и това, което ги сближава и ги обеднява в едно цяло. Фестивалната програма включва пъстра концертна фолклорна програма на откритата сцена до СУ „Петко Росен“ с начало 10.30 часа с участието на: ФФ „Чинките“, танцова формация „Младост“, детска фолклорна група „Медено котле“, гайдарска група „Вая“, музикално ателие към ПГСАГ „Кольо Фичето“, танцова група „Медено котле“, фолклорна група „Приятели“, Турска фолклорна група – с. Добра поляна, фолклорен ансамбъл „Царево“ – Царево. Кулинарен базар ще представи богатото разнообразие от типични за различните кухни сладки и солени вкусотии, които ще се предлагат на специално подредени за целта щандове. Представителите на общностите ще се включат в кулинарна битка, а журито ще определи кой ще е „Майстор сладко“ и „Майстор солено“ за тазгодишното издание на фестивала. Арт работилници за традиционни занаяти ще ви запознаят с грънчарство, кошничарство, терзийство, както и с изработването на сувенири от естествени материали, играчки от плат, бижута и др. Всеки посетител ще може да си направи снимки с български, арменски, руски, турски и ромски носии. Фестивалната програма ще приключи с вечерен концерт от 17.00 часа с участието на танцови школи „Амира“, „Елит Танго“, вокални групи „Сезони“ и „Изгревчета“, балканска група „Месечина“ и Acoustic band „Avalon“.", "date": "2019.06.09", "title": "Бургас: Културният фестивал „Шарено котле“ ще се проведе в ж.к. „Меден рудник“"}
{"url": "http://www.focus-news.net/news/2019/06/09/2667954/chetiri-lapi-startira-mashtabna-kampaniya-za-osinovyavane-na-bezdomni-zhivotni.html", "text": "Мащабна кампания за популяризиране на отговорното отношение към домашните любимци и осиновяването на изоставени животни стартират този уикенд от „Четири лапи“, съобщиха  организаторите .  Кампанията „Осинови.ме“ има амбициозната цел да изведе на дневен ред темите за бездомните животни и адекватната грижа за кучетата и котките. Началото ще бъде поставено тази неделя от 18.00 часа в Кино „Кабана“ в парка пред Националния дворец на културата в София с „Пощенска кутия за приказки“ с любими, смешни, вдъхновяващи истински и измислени истории за хора и животни. Ще бъдат представени и някои от спасените от „Четири лапи“ кучета, които чакат да намерят своя човек, за да му дадат цялата обич на света. Разкази ще четат Стефан А. Щерев, Азис, Лили Гелева, Александра Богданска, Ивет Добромирова, Силвия Стойчева, Любен Дилов - син, Дани Петканов и Виктория Върбанова, а сред авторите се открояват още имената на журналистката Полина Паунова, блогърката Красимира Хаджииванова и писателя Делян Момчилов.   \r\n„Осинови.ме“ цели да събуди дебата по всички болезнени проблеми, свързани с отношението към домашните животни. Да го наложи и директно да влияе на промяната на отношението на хората. В този контекст кампанията и подкрепящите я известни личности и спонсори ще работят за налагане на отговорно отглеждане на домашни любимци в домашни условия (кастрация, контролирано размножаване само в лицензирани развъдници, адекватна медицинска грижа), адекватна реакция при жестокост над животни, както от страна на обществото, така и от страна на институциите и основното: налагане на културата на осиновяване, а не купуване на домашни любимци, като най-добрия начин за решаване на наболелия проблем с многото изоставени нежелани кучета и котки.  \r\nПрез следващите месеци кампанията предвижда още организиране на фото изложби, конкурси за разкази с истории на осиновени животни, които ще бъдат илюстрирани от известни художници и кратки информационни филми.  \r\nОт „Четири лапи“ припомнят, че по официални данни на Българска агенция по безопасност на храните, в България има около 25 000 бездомни кучета, а броят на котките, макар и неизследван, е доста по-голям. Последното преброяване на безстопанствените кучета в София, проведено съвместно между “Четири лапи” и Столична община миналата година, отчита намаляване на броя на скитащите четириноги на територията на цялата община до 3589. В сравнение с първото подобно преброяване през 2007 г., когато те са били 11400, намаляването е повече от три пъти. От „Четири лапи“ отчитат, че то се дължи на няколко фактора: по-отговорно отношение на собствениците на домашни кучета вследствие на дългогодишни информационни кампании, постоянна кастрационна програма (от 1998 г. в клиники на неправителствени организации, от 2007 и в общинското предприятие), увеличаване на осиновяванията от приюти или направо от улицата, като резултат също от по-отговорното отношение на обществото. И все пак, по наблюдения на организацията, всяко второ куче на улицата не е родено там, а някога е имало дом. В София и други големи градове, където броят на бездомните кучета намалява трайно, се отчита увеличаване на бездомните котки.   \r\nОт „Четири лапи“ благодарят на партньорите, които вече се присъединиха към кампанията „Осинови.ме“: Технополис, Практикер, ИКЕА, Нетадванс, фотографът Николай Абаджиев, Neterra.TV и разбира се - приятелите на животните от “Пощенска кутия за приказки”.  \r\nВижте събитието във фейсбук тук:  .", "date": "2019.06.09", "title": "“Четири лапи“ стартира мащабна кампания за осиновяване на бездомни животни"}
{"url": "http://www.focus-news.net/news/2019/06/09/2667945/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от пресцентъра на  Агенция „Пътна инфраструктура“ . През нощта над западните райони ще е предимно ясно. Над останалата част от страната ще се развива купеста и купесто-дъждовна облачност. Ще има валежи от дъжд, в Централна България - интензивни, придружени с гръмотевици и временно усилване на вятъра. Ще има условия за градушки. Утре отново ще се развива купеста и купесто-дъждовна облачност. На много места валежите ще са интензивни, в централните райони - със значителни количества. Ще духа слаб до умерен вятър: в западната половина от северозапад, а в източната от север-североизток, като след обяд в цялата страна ще се ориентира от север. Максималните температури ще са между 26° и 31°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение по АМ „Тракия“ от км 88+264 до км 89+700 на 90 км/ч в двете посоки поради липса на маркировка и ОС в средна разделителна ивица. Срок до 14.06.2019 г.; \r\nДвижението в участъка от км 96+000 до км 96+400 посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Срок до 10.06.2019 г. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n-\tпосока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n-\tпосока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в района на с. Събрано от км 229+286 до км 232+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до10.06.2019 г.; \r\nДвижението в района на с. Полско Пъдарево от км 244+000 до км 247+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 10.06.2019 г.; \r\nДвижението в участъка с. Събрано – Кермен от км 229+000 до км 268+000 посока Бургас и посока София се осъществява с повишено внимание поради машинно косене на тревни площи. Участъкът е сигнализиран с пътни знаци. Срок до 10.06.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветка – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.06.2019 г. \r\nАМ „Хемус“:  \r\nОбласт София: \r\nДвижението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nOграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nОбласт Ст.Загора: \r\nДвижението в участъка с. Осетеново – Долно Сахране от км 276+000 до км 296+000 се осъществява с повишено внимание поради полагане на напречна маркировка. Движението на МПС се осъществява с повишено внимание и съобразена скорост.  Движението се регулира със пътни знаци. Срок до 10.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. \r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движението по път III-514 Горна Оряховица – Велико Търново от км 44+100 до км 48+550 се осъществява с повишено внимание поради изсичане на храсти и косене на трева. Движението се регулира с пътни знаци, а при необходимост от регулировчици. Срок до 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-601: Движението по път III-601 гр. Кюстендил – ГКПП „Олтоманци“ от км 0+000 до км 27+000 се осъществява с повишено внимание поради косене на трева и рязане на храсти. Участъкът е сигнализиран с пътни знаци. Срок до 10.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 10.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; \r\nПът III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 10.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-301: Движението по път III-301 Левски – Асеновци от км 9+300 до км 11+700 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-303: Движението по път III-303 Аспарухово – Градище в участъка на от км 7+100 до км 18+500 800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-304: Движението по път III-304 Изгрев – Бацова махала - (Новачене-Дебово) в района на с. Изгрев при км 4+000 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-3402: Движението по път III-3402 Пордим – Вълчи трън от км 19+100 до км 25+500 се осъществява с повишено внимание поради преместване на пътни знаци. Срок до 10.06.2019 г. \r\nПът ІII-3501: Движението по път III-3501 Згалево – Каменец от км 11+500 до км 29+700 се осъществява с повишено внимание поради преместване на пътни знаци. Срок до 10.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Професор Иширково – гр. Дулово от км 13+500 до км 30+500 се осъществява в една лента поради частични ремонтни дейности на асфалтовата настилка. Участъкът се регулира с пътни знаци, конуси и регулировчици. Срокът до 10.06.2019 г \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; \r\nПът ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-162: Движението по път III - 162 Лакатник - Миланово границата с ОПУ Монтана от км.6+000 до км.11+900 се осъществява с повишено внимание поради полагане маркировка на осевата линия. Сигнализирано е с пътни знаци. Срок до 09.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 12.06.2019 г.; \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.;  \r\nПът III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 10.06.2019 г.; \r\nПът III-5601: Движението по пьт III-5601 гр. Шипка – с. Дунавци от км 0+000 до км 7+300 се осъществява с повишено внимание поради полагане на напречна маркировка. Движението на МПС да бьде с повишено внимание и съобразена скорост.  \r\nДвижението се  регулира сьс пътни знаци. Срок до 10.06.2019 г. \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът II-48: Движението при п.в. „Омуртаг“ с път I-4 Велико Търново – Търговище посока Омуртаг се ограничава поради ремонтни дейности на асфалтовата настилка. Движението се осъществява през отбивката за с. Горна Хубавка. Участъкът е сигнализиран с пътни знаци. Срок до 10.06.2019 г. \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.", "date": "2019.06.09", "title": "Актуална пътна обстановка"}
{"url": "http://www.focus-news.net/news/2019/06/09/2667957/nimh-zhalt-kod-za-znachitelni-valezhi-i-gramotevitsi-e-obyaven-v-13-oblasti-na-stranata.html", "text": "Жълт код за значителни валежи и гръмотевици е обявен в 13 области на страната. Това сочи справка на сайта на  Националния институт по метеорология и хидрология . Предупреждението е в сила за областите Кърджали, Хасково, Ямбол, Сливен, Стара Загора, Пловдив, Пазарджик, Ловеч, Габрово, Велико Търново, Търговище, Разград и Шумен. Очакват се валежи от 20-25 л/кв. м, на отделни места и повече. Има и условия за градушки.", "date": "2019.06.09", "title": "НИМХ: Жълт код за значителни валежи и гръмотевици е обявен в 13 области на страната"}
{"url": "http://www.focus-news.net/news/2019/06/09/2667959/plovdiv-znepolski-episkop-arseniy-shte-oglavi-arhiereyska-sveta-liturgiya-v-plovdivskiya-mitropolitski-hram-sv-vmchtsa-marina.html", "text": "В Неделята на светите Отци от Първия Вселенски събор с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений, \r\nще оглави архиерейска света Литургия от 9.00 часа в пловдивския митрополитски храм „Св. вмчца Марина“, предаде репортер на  Агенция \"Фокус\" .  \r\nНикола ПЕТКОВ", "date": "2019.06.09", "title": "Пловдив: Знеполски  епископ Арсений ще оглави архиерейска света литургия в  пловдивския митрополитски храм „Св. вмчца Марина“"}
{"url": "http://www.focus-news.net/news/2019/06/09/2667961/api-23-may-e-denyat-s-nay-intenzivno-dvizhenie-po-am-trakiya.html", "text": "23 май е денят с най-интензивно движение по АМ „Тракия“ от началото на годината. Това съобщиха от  пресцентъра на Агенция \"Пътна инфраструктура\" . В последния работен ден преди трите почивни дни около Деня на българската просвета и култура и на славянската писменост, 54 626 моторни превозни средства са преминали по автомагистралата. Това отчитат трафик камерите на Агенция „Пътна инфраструктура“ на изхода на София в посока Пловдив. На 1 март, петък преди трите неработни дни за честването на Националния празник, са преброени 51 504 автомобила. \r\nПо АМ „Хемус“ най-натоварено е било около Великден. На Разпети Петък (26 април) трафикът е 39 671 МПС, а в последния работен ден преди Възкресение Христово (25 април), пътуващите от София към Ботевград са били 38 295 автомобила. На трето място по интензивност на движението по автомагистралата е 23 май - 36 455 превозни средства за денонощие. \r\nПочивните дни около Великден и 24 май са и дните с най-голям трафик по АМ „Струма“ и път I-1 през Владая. 34 018 автомобила са преминали по пътя през Владая на 23 май, а 31 686 МПС на Разпети Петък.  \r\nВ последния работен ден преди Великден най-много превозни средства са преминали и по пътя София - Калотина, когато преброителният пункт е отчел 41 894 автомобили. На 23 май в посока границата ни със Сърбия от столицата са тръгнали 38 750 автомобила.", "date": "2019.06.09", "title": "АПИ: 23 май е денят с най-интензивно движение по АМ „Тракия“"}
{"url": "http://www.focus-news.net/news/2019/06/09/2667963/", "text": "Бойни спортове: Българският боец Благой Иванов – Багата записа втора победа в най-престижното състезание за ММА. Той успя да се наложи над 26-годишния австралиец Тай Туиваса на галавечер в Чикаго. След три рунда съдиите присъдиха победата на Благой Иванов.  До този момент българинът има една загуба от Жуниор Дос Сантос в първия си мач, а във втория, в началото на месец март, победи американеца Бен Ротуел. Тай Туиваса имаше само една загуба в своята кариера - в последния му двубой през декември 2018 г. от Жуниор Дос Сантос.", "date": "2019.06.09", "title": "Спорт: Благой Иванов-Багата победи Тай Туиваса в Чикаго"}
{"url": "http://www.focus-news.net/news/2019/06/09/2667960/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата, съобщиха от  пресцентъра на дружеството.   \r\nНа 10 юни 2019 г. (понеделник), във връзка с изграждане на сградно водопроводно отклонение на ул. „Гургулят“ Център, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nпо ул. „Гургулят“ от ул. „Георги Сава Раковски“ до ул. „6-ти септември“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „Гургулят“.  \r\nНа 10 юни 2019 г. (понеделник), във връзка с превключване на уличен водопровод на ул. „Иван Андонов“ кв. „Кръстова вада“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Иван Андонов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Андонов“ ъгъла с ул. „Вера Мутафчиева“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.09", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/06/09/2667964/denyat-9-yuni-v-svetovnata-istoriya.html", "text": "На този ден през 1850 г. във Франция са забранени публичните митинги. 39 години по-късно в Рим, на мястото, където е изгорен Джордано Бруно, е открит негов паметник. На 9 юни 1999 г. Югославия и НАТО сключват договор за прекратяване на бомбардировките в замяна на изтеглянето на югославските войски от Косово и разполагане на умиротворителни сили. \r\n2014 г. \r\nСирия обяви амнистия за всичките си граждани. \r\n2012 г. \r\nЕврогрупата на 17-те финансови министри на Еврозоната взема решение Европейския фонд за финансова стабилност (ЕФФС) и Европейския стабилизационен механизъм (ЕСМ) да отпуснат финансова помощ в размер на 100 милиарда евро на Испания за преструктуриране на финансовия сектор. \r\n2006 г. \r\nЗапочва XVIII Световно първенство по футбол. Мондиалът e открит от президента на Германия Хорст Кьолер, придружен от шефа на ФИФА Сеп Блатер и председателя на организационния комитет Франц Бекенбауер. Кралят на футбола Пеле донася световната купа, която победителят получава на 9 юли. Гвоздеят в програмата е дефилирането на 170 бивши носители на световната титла от седем държави. Първият мач от програмата на Световното първенство е Германия – Коста Рика. \r\n1999 г. \r\nЮгославия и НАТО сключват договор за прекратяване на бомбардировките в замяна на изтеглянето на югославските войски от Косово и разполагане на умиротворителни сили. \r\n1967 г. \r\nПо време на Шестдневната война израелската армия достига Суецкия канал и нанася поражение на своите противници Сирия, Египет и Йордания. На следващия ден военните действия са прекратени. \r\nШестдневната война се провежда от 5 юни до 10 юни 1967 г. Тя е превантивна военна кампания, инициирана от генерал Деян в качеството му на израелски министър на отбраната срещу Египет, Сирия и Йордания. Войната е причинена от постепенната ерозия, под египетския натиск, на мироопазващия корпус на ООН, дислоциран след Синайската кампания от 1956 г., от концентрацията на арабски армии по израелските граници (май 1967 г.) и от новата египетска военноморска блокада, която затваря залива Акаба за израелско корабоплаване. Във военно отношение войната е забележителен успех за Израел. Атаките срещу летищата в Египет, Сирия, Ирак и Йордания на практика унищожават арабските военновъздушни сили на 5 юни, като авиацията достига чак до Луксор и Ран Банас. Египетските танкови сили са разгромени в Синай, а на 7 юни е достигнат и Суетския канал, като целия западен бряг на р. Йордан е окупиран същия ден. Накрая израелците овладяват Голанските възвишения, завземат гр. Кунейтра и проникват на повече от 40 км. навътре в Сирия. В политическо отношение поражението на Египет временно отслабва позициите на Насър. Израелската победа отваря отново залива Акаба и премахва непосредствената опасност от съгласуваната арабска кампания по всички фронтове. След войната нови 600 000 араби се озовават под израелска власт в окупирания Западен бряг на река Йордан. Арабско-израелският въоръжен конфликт е подновен с Октомврийската война от 1973 г. \r\nВ Москва се провежда среща на ръководителите на комунистическите и работническите партии и правителствата на някои социалистически страни по положението в Близкия изток. \r\n1959 г. \r\nСАЩ пускат в експолатация първата си подводница с ракети “Поларис” на борда – “Джордж Вашингтон”. \r\n1928 г. \r\nСлед полета им от Калифорния до Брисбейн, Австралия, Чарлз Кингсфор-Смит и Чарлз Улм стават първите хора, прелетели Тихия океан. \r\n1908 г. \r\nВ периода 9 - 10 юни на среща в Ревал (Талин) английският крал Едуард VII и руският император Николай II се договарят за общ натиск върху Османската империя за нови реформи в Македония. \r\n1904 г. \r\nЛондонският симфоничен оркестър изнася първия си концерт. \r\n1889 г. \r\nВ Рим, на мястото, където е изгорен Джордано Бруно, е открит негов паметник. \r\nДжордано Бруно е италиански философ. Развива системата на Н. Коперник, като приема, че Вселената е безкрайна, а Слънцето е само една от безбройните звезди. Бруно е разобличител на суеверието и схоластиката, вдъхновен разпространител на научните знания. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим на 17 февруари 1600 г. Автор е на съчиненията \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.). \r\n1850 г. \r\nВъв Франция са забранени публичните митинги. \r\n1815 г. \r\nПодписан е заключителният акт на Виенския конгрес, свикан през септември 1814 г. след свалянето от власт на Наполеон Бонапарт. В него вземат участие всички европейски страни без Османската империя. Решенията на конгреса предопределят разделянето на Европа – Русия получава територията на Полша, а Холандия и Швейцария стават независими държави. На 9 юни са родени:  \r\n1875 г. \r\nРоден е Хенри Халет Дейл - английски фармаколог и физиолог, лауреат на Нобелова награда за физиология и медицина (заедно с О. Леви) за изследванията му относно участието на ацетилхолина в предаването на нервни импулси. През 1909 г. завършва медицина в Кеймбридж. От 1928 г. до 1942 г. е директор на Националния институт за медицински изследвания в Хемстад, Лондон. През 1939-1959 г. е професор по физиология в Лондонския университет, от 1942 г. до 1946 г. е ръководител на лабораторията на Деви - Фарадеб в Кралския институт. От 1914 г. е член на Кралското дружество, от 1925 г. до 1935 г. е генерален секретар и в периода 1940-1945 г. е президент на Кралското дружество. От 1947 г. е президент на Британската асоциация за научен прогрес . Основните му научни разработки са по проблеми на фармакологията и физиологията на предаването на импулси посредством нервни окончания. Пръв отделя хистамина и ерготоксина. Умира на 23 юли 1968 г. в Кеймбридж. \r\n1894 г. \r\nРоден е Пьотр Леонидович Капица - руски физик, един от създателите на физиката на ниските температури и физиката на силните магнитни полета. Ученик на А. Ф. Йофе и на Ъ. Ръдърфорд. През 1916 г. завършва Петербургския политехнически институт , работи заедно с Е. Ръдърфорд в Кавендишовата лаборатория. Организатор и първи директор на Института по физически проблеми при Руското АН. През 1938 г. открива свръхтечните свойства на течния хелий . Разработва оригинален метод за втечняване на газовете. През 1978 г. получава нобелова награда за физика.Умира на 8 април 1984 г. в Москва. \r\n1854 г. \r\nРоден е Херардус Боланд - холандски философ хегелианец. През 1896 г. е професор в Лайден. В трудовете си прави опит да примири кантианската критика на разума и хегелианската логика. В религиозното си тълкуване на философията на Хегел се доближава до идеите на \"истинското\" хегелианство от 30-40-те год. на ХIХ в. в Германия. Херардус Боланд умира на 11 февруари 1922 г. в Лайден. След смъртта му Хьойзинг, Ван Нунес и други организират \"Боландско дружество\" - философска \"община\", която се опитва да приложи на практика принципите на Боланд. \r\n1843 г. \r\nРодена е Берта фон Зутнер (родена графиня Кинска)– австрийска писателка. Тя е дъщеря на австрийски фелдмаршал и имперски шамбелан граф Кински. Работи като гувернантка в дома на барон Зутнер. Омъжва се за неговия син. В периода 1876-1885 г. живее в Грузия, където започва своята литературна дейност. Първото £ произведение е \"Опис на една душа\" (1883 г.). След завръщането си във Виена през 1885 г. основава дружество за мир (1891), води кореспонденция с обществените дейци и писатели. Най-известното £ произведение е \"Долу оръжията!\" (1889 г.), в което прокарва пацифистки идеи. По-късно издава неговото продължение \"Децата на Марта\" (1902 г.), \"Романът на писателя\" (1888 г.), \"Шах на мъчението\" (1899 г.), сборник със статии \"Войната и борбата с нея\" (1904 г.), мемоари (1908 г.). През 1905 г. получава Нобелова награда за мир . Умира на 21 юни 1914 г. във Виена. \r\n1775 г. \r\nРоден е Георг Фридрих Гротефенд - германски филолог. Той е първият учен, който започва да разчита древноперсийските клинописи. За основа на дешифровката използва два надписа от времето на Ахеменидите. Изхождайки от повторяемостта в надписите на думата \"цар\", разчетена от него, и опирайки се на верига от логически разсъждения. През 1802 г. Георг Гротефенд прочита началото на първия надпис като \"Дарий, цар велики, цар над царете, син на Хистасп, Ахеменид\", а началото на втория надпис като \"Ксеркс, цар велики, цар над царете, син на цар Дарий, Ахеменид\". Умира на 15 декември 1853 г. в Хановер. \r\n1640 г.  \r\nРоден е Леополд І - австрийски владетел, император на Свещената Римската империя от Хабсбургската династия (от 1658 г.). Той е син на Фердинанд II. Като се опира на Католическата църква, се опитва да укрепи абсолютизма. Политиката му по отношение на Унгария (ликвидиране на автономията, католическа реакция) предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир (1699 г.). Леополд І взема участие във войната за испанското наследство (от 1701 г.), като се стреми да обедини в ръцете на Хабсбургите испанския и австрийския престол. На 9 юни умират:  \r\n1974 г. \r\nУмира Мигел Анхел Астуриас - гватемалски писател; лауреат на Нобелова награда за литература за 1967 г. Роден е на 19 октомври 1899 г. в Гватемала. През 1923 г. завършва университет, а от 1925 г. до 1933 г. е емигрант в Европа. В Париж пише книгата \"Легендите на Гватемала\" (1930 г.), като използва фолклорни мотиви. Около 1933 г. завършва романа си \"Сеньор президентът\" (изд. 1946 г.), в който изобличава режима в страната. Световна известност му носи трилогията \"Силният вятър\" (1950 г.), \"Зеленият Папа\" (1954 г.), \"Очите на мъртвите\" (1960 г.). В творчеството на Мигел Астуриас е особено важна връзката на писателя с коренното население на Гватемала - маите, с техния фолклор. Автор е и на романа \"Мулатката като мулатка\" (1964 г.), на книгата с легенди \"Огледалото на Лида Сол\" (1967 г.). \r\n1870 г. \r\nУмира Чарлс Дикенс- английски писател. Автор е на множество романи (\"Коледни разкази\", \"Дейвид Копърфийлд\", \"Малката Дорит\", \"Приключенията на мистър Пикуик\" и др.), в които бичува лицемерието и егоизма, като си служи с много тънък хумор. Много от произведенията му са преведени на български език. \r\n1832 г. \r\nУмира Фридрих фон Генц – австрийски политик, публицист и дипломат. Роден е на 2 май 1832 г. в Бреслау. През 90-те години на ХVIII в. е противник на Френската революция, след това - на Наполеонова Франция. Близък съветник и доверено лице на княз К. Метерних. В периода 1814-1815 г. е секретар на Виенския конгрес, на конференцията на съюзните министри в Париж (1815 г.) и на конгресите на Свещения съюз в Аахен, Верона, Лайбах (Любляна) и Тропау. Защитник на монархизма. Един от главните съставители на договорите, сключени на конгресите във Виена, Лайбах и Верона. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.09", "title": "Денят 9 юни в световната история"}
{"url": "http://www.focus-news.net/news/2019/06/09/2667965/pazardzhik-dvizhenieto-se-osashtestvyava-v-edna-lenta-po-patya-yundola-golyamo-belovo-do-21-km-poradi-remont-na-asfaltovata-nastilka.html", "text": "Нормално се осъществява движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Юндола – Голямо Белово до 21 км се осъществява в една лента поради ремонт на асфалтовата настилка. Движението се регулира с пътни знаци. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.09", "title": "Пазарджик: Движението се осъществява в една лента по пътя Юндола - Голямо Белово до 21 км поради ремонт на асфалтовата настилка"}
{"url": "http://www.focus-news.net/news/2019/06/09/2667966/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на юни, а към момента трафикът се регулира със светофар. Това съобщиха за  Радио „Фокус“ – Велико Търново  от Областно пътно управление. Условията за пътуване в региона са нормални. Времето е ясно, а настилките – сухи. Движението е с нормална интензивност като за почивен ден. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Ограничено е движението по пътя между селата Царски извор и Драганово. От км 0 до км 5+500 има  свлачище, чието укрепване ще продължи до 31 август. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.09", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/06/09/2667968/burgas-spokoyna-e-patnata-obstanovka-v-oblastta-nastilkite-sa-suhi-i-prohodimi.html", "text": "Спокойна е пътната обстановка в областта, пътищата са сухи и проходими. Това съобщиха за  Радио „Фокус“ – Бургас  от Областно пътно управление. До 15 август движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/час в кръстовищата и до 70 км/час в останалите участъци. Движението се осъществява безпроблемно както по пътищата в областта, така и по основните пътни артерии на град Бургас. Към момента няма образувани колони от автомобили в районите на възловите кръстовища, преминаването се осъществява без забавяне. \r\nДеница ДИМИТРОВА", "date": "2019.06.09", "title": "Бургас: Спокойна е пътната обстановка в областта, настилките са сухи и проходими"}
{"url": "http://www.focus-news.net/news/2019/06/09/2667967/gabrovo-prodalzhavat-remontnite-deynosti-po-patya-mezhdu-selata-skalsko-i-gesha.html", "text": "Ремонт тече по пътя между селата Скалско и Геша. Нека шофьорите карат внимателно в отсечката от км 25+728 до км 26+000, където се поставя нова асфалтова настилка. В района е поставена необходимата сигнализация, а временната организация на движение е в сила до 14 юни. Това съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е спокоен. Времето е ясно и слънчево. Настилките са сухи и нормално проходими. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.06.09", "title": "Габрово: Продължават ремонтните дейности по пътя между селата Скалско и Геша"}
{"url": "http://www.focus-news.net/news/2019/06/09/2667969/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Няма въведени ограничения за движение и ремонтни дейности по пътищата в областта. Повишена е опасността от падащи камъни в района на Кресненското дефиле и прохода Предел. \r\nНатали СТЕФАНОВА", "date": "2019.06.09", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/09/2667971/kyustendil-ogranicheno-za-tovarni-avtomobili-nad-35-tona-e-dvizhenieto-po-patya-smolichano-pelatikovo-ot-km-10-do-km-14-poradi-propadane-na-chast-ot-patnoto-platno.html", "text": "Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Нормално  се осъществява движението по главен Е-79 и автомагистрала „Струма“. Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825 поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. \r\nНатали СТЕФАНОВА", "date": "2019.06.09", "title": "Кюстендил: Ограничено за товарни автомобили над 3.5 тона е движението по пътя Смоличано - Пелатиково от км 10 до км 14 поради пропадане на част от пътното платно"}
{"url": "http://www.focus-news.net/news/2019/06/09/2667958/ria-novosti-parlamentat-na-moldova-prie-deklaratsiya-za-za-zavladyanata-darzhava.html", "text": "Парламентът на Молдова прие в събота декларация \"За завладяната държава\", съобщава кореспондентът на  РИА Новости . \r\n\"Парламентът на Република Молдова, като единствен законодателен орган на страната,", "date": "2019.06.09", "title": "РИА Новости: Парламентът на Молдова прие декларация за „За завладяната държава“"}
{"url": "http://www.focus-news.net/news/2019/06/09/2667972/api-ot-10-yuni-zapochva-remont-na-patnite-vrazki-na-p-v-tsalapitsa-pri-112-ti-km-na-am-trakiya-shte-bade-zatvorena-vrazkata-sofiya-tsalapitsa.html", "text": "От 10 юни започва ремонт на пътните връзки на пътен възел „Цалапица“ при 112-ти км на АМ „Тракия“. Това съобщиха от пресцентъра на  Агенция „Пътна инфраструктура“ . Ремонтът включва подмяна на асфалтова настилка по връзките: София - Цалапица, София - Съединение, Бургас - Цалапица, Бургас - Съединение, Цалапица - Бургас, Съединение - Бургас, Цалапица - София и Съединение - София, както и ремонт на настилката на път III-8005 в участъка от п. в. „Цалапица“ до с. Цалапица. По време на ремонтните дейности пътните връзки ще се затварят поетапно.  \r\nНа 10 юни от 8.00 часа до 20.00 часа ще е затворена пътната връзка София - Цалапица. Обходният маршрут е: АМ „Тракия“ - пътен възел „Пазарджик“ при км 90 - гр. Пазарджик - път I-8 Пазарджик-Пловдив - кръгово кръстовище - с. Цалапица. Необходимо е шофьорите да карат внимателно и да спазват стриктно пътната сигнализация.  \r\nРемонтните дейности се финансират от бюджета на АПИ по програмата за текущ ремонт. Предвидените средства за обновяване на пътните връзки на п. в. „Цалапица“ са около 400 хил. лв. с ДДС.", "date": "2019.06.09", "title": "АПИ: От 10 юни започва ремонт на пътните връзки на п. в. „Цалапица“ при 112-ти км на АМ „Тракия“, ще бъде затворена връзката София - Цалапица"}
{"url": "http://www.focus-news.net/news/2019/06/09/2667973/plovdiv-trafikat-na-teritoriyata-na-oblastta-se-izvarshva-normalno-patishtata-sa-suhi-i-prohodimi.html", "text": "Трафикът на територията на областта се извършва нормално. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пътя Пловдив - Асеновград - Смолян, също по пловдивския участък на АМ „Тракия“. Пътните настилки на територията на областта са сухи и нормално проходими. От 10 юни започва ремонт на пътните връзки на пътен възел „Цалапица“ при 112-ти км на АМ „Тракия“. Ремонтът включва подмяна на асфалтовата настилка. На 10 юни за времето от 08.00 до 20.00 часа ще е затворена пътната връзка София – Цалапица. Обходният маршрут е: АМ „Тракия“ – пътен възел „Пазарджик“ при км 90 – гр. Пазарджик – път I-8 Пазарджик-Пловдив – кръгово кръстовище – с. Цалапица. Необходимо е шофьорите да карат внимателно и да спазват стриктно пътната сигнализация. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nДвижението на територията на град Пловдив се осъществява нормално и без затруднения към този час. Интензивен трафик се отчита в централната градска част. Пътните настилки са сухи и нормално проходими. \r\nТони МИХАЙЛОВ", "date": "2019.06.09", "title": "Пловдив: Трафикът на територията на областта се извършва нормално, пътищата са сухи и проходими"}
{"url": "http://www.focus-news.net/news/2019/06/09/2667970/volen-siderov-ataka-g-n-silov-vitsepremier-zashto-pratihte-hilyadi-politsai-da-ohranyavat-sborishte-na-izvratenyatsii.html", "text": "Лидерът на ПП \"Атака\" Волен Сидеров, депутати от партията и стотици симпатизанти и активисти се събраха на спонтанен протест в София в събота вечерта и с жива верига не допуснаха гей-парадът да премине край паметника на Васил Левски. Това съобщиха от  пресцентъра на партията . „Тук сме да спрем шествието на извратеняците. Няма да им позволим да минат край паметника на Левски и да го осквернят”, заяви Сидеров. Той попита защо Фандъкова вече 12 години позволява това шествие да се вихри в центъра на София, да развращава децата и да предизвиква възмущение. Сидеров се възмути от огромното полицейско присъствие в центъра на София. Буквално на метри един от друг бяха застанали униформени, които охраняваха гей-парада. „Защо МВР, с огромен ресурс, харчи парите на българския данъкоплатец, за да охранява хора, които се нуждаят от лечение? Такова полицейско присъствие не съм виждал дори когато идва папата или президент”, каза Сидеров и отсече, че ще зададе специално въпроси в Народното събрание към силовия вицепремиер Каракачанов и министъра на вътрешните работи Маринов - кой разпореди да се харчат нашите пари за охрана на шествие на извратени и болни хора и колко струва на българския данъкоплатец да се пази едно извращение. „Това е гавра с всякакви ценности – семейни, традиционни, християнски”, заяви Сидеров. Той попита и къде са сега новоизбраните евродепутати, които заявяваха, че се борят срещу Истанбулски конвенции, джендър философията и т.н. „Защо не дойдоха пред паметника на Левски да го бранят? Къде е Джамбазки? Къде са патриотичните партии?”, заключи Сидеров.", "date": "2019.06.09", "title": "Волен Сидеров, \"Атака\": Г-н силов вицепремиер, защо пратихте хиляди полицаи да охраняват сборище на извратеняци?"}
{"url": "http://www.focus-news.net/news/2019/06/09/2667977/sliven-dve-18-godishni-momcheta-sa-zaginalite-pri-tezhkata-katastrofa-na-patya-sliven-vrah-balgarka-v-rayona-na-mestnost-ablanovo.html", "text": "Две 18-годишни момчета са загиналите при тежката катастрофа на пътя Сливен - връх Българка в района на местност Абланово. Това съобщиха от  ОДМВР - Сливен . Сигналът за инцидента е подаден в 17.00 часа на 8 юни в дежурната час на РУ - Сливен. Съобщено е за настъпило пътно произшествие в района на местност Абланово. Около 16.50 часа лек автомобил „Фолксваген Голф”, движещ се в посока от град Сливен към връх Българка, е напуснал пътното платно и се е ударил в дърво. Водачът и неговият спътник - момчета на 18 години от град Сливен, са загинали на място. Изпратени са екипи на „Пътна полиция” и експерти. Движението временно е било затруднено до приключване на огледа. Причината за произшествието е в процес на установяване. По случая е образувано досъдебно производство.", "date": "2019.06.09", "title": "Сливен: Две 18-годишни момчета са загиналите при тежката катастрофа на пътя Сливен - връх Българка в района на местност Абланово"}
{"url": "http://www.focus-news.net/news/2019/06/09/2667976/blagoevgrad-preustanoveno-e-propuskaneto-na-tovarni-avtomobili-prez-gkpp-zlatarevo.html", "text": "Преустановено е пропускането на товарни автомобили през ГКПП „Златарево“. Това съобщиха за  Радио „Фокус“ - Пирин  от ГД „Гранична полиция“. През граничния пункт се осъществява преминаването на леки коли, микробуси и автобуси и в двете посоки. Препоръчва се преминаване за Македония през ГКПП „Станке Лисичково“ и ГКПП „Гюешево“. Нормално се осъществява преминаването през ГКПП „Кулата“. Без забавяне се извършва преминаването на ГКПП „Илинден“. \r\nНатали СТЕФАНОВА", "date": "2019.06.09", "title": "Благоевград: Преустановено е пропускането на товарни автомобили през ГКПП „Златарево“"}
{"url": "http://www.focus-news.net/news/2019/06/09/2667979/sport-turtsiya-pobedi-svetovniya-shampion-frantsiya-s-20.html", "text": "Турция постигна сензационна, но напълно заслужена победа с 2:0 над световния шампион Франция в мач от Група „H“ от квалификационния цикъл за Евро 2020. „Петлите” бяха тотално надиграни от своя съперник, а единствено блестящите изяви на Юго Лорис попречиха резултатът да бъде по-изразителен. Резултатът откри Айхан в 30-ата, а в 40-ата Юндер покачи на 2:0, а след почивката домакините направиха още куп пропуски. След успеха Турция е едноличен лидер в групата с 9 точки след три изиграни срещи, Франция и Исландия са с по 6, Албания и Молдова имат по три точки, а Андора до момента има три загуби. \r\nФранция владееше повече топката в първите минути на срещата, но без да извлече полза от това. Първата добра възможност се откри пред домакините в 18-ата минута, но Лорис успя да избие удар на Караман с глава. След точно половин час игра домакините стигнаха до гол. При заучено положение от фаул топката бе пратена към Демирал, той отклони за Айхан, който с глава насочи точно в мрежата за 1:0. \r\nДесет минути по-късно „петлите” получиха втори звучен шамар, като този път голът бе заради колективна грешка в отбрана. Умтити и Погба играха крайно безотговорно при изнасянето на топката, за което французите бяха наказани след точен диагонален удар на Юндер. \r\nВ 50-ата Кингсли Коман направи добър пробив отляво, в близост до аутлинията извади назад към Гризман, но нападателят на Атлетико Мадрид не овладя добре и шутът му бе блокиран. \r\nПоследваха нови силни минути за турския тим. В 55-ата Бурак Йълмаз се възползва от нова грешка в защитата на „петлите” и прати опасен диагонален удар, Лорис обаче изби с плонж, въпреки че бранител пречеше на видимостта му. След по-малко от минута вратарят на гостите трябваше пак да показва умения, този път при удар с глава от малка дистанция на Караман. \r\nФранция продължи с колебливата си игра, а домакините показваха, че въобще не са респектирани от световния шампион. В 69-ата Махмут Текдемир отправи мощен шут извън пеналта и за пореден път Лорис се намеси класно. В 86-ата минута Бурак Йълмаз бе изведен на добра позиция, но не успя да вкара трети гол и домакините се поздравиха с успех с 2:0.", "date": "2019.06.09", "title": "Спорт: Турция победи световния шампион Франция с 2:0"}
{"url": "http://www.focus-news.net/news/2019/06/09/2667981/ministar-ekaterina-zaharieva-pozdravi-balgarite-v-kipar-za-festivala-sovatchii.html", "text": "Вицепремиерът и министър на външните работи Екатерина Захариева поздрави сънародниците ни от Кипър по повод 4-тия български фолклорен фестивал „Соватчии”. Това съобщиха от пресцентъра на  Министерството на външните работи . \r\n„Щастлива съм, че фолклорният фестивал „Соватчии“ ще даде възможност в приятелска и близка страна като Кипър да се чуе за богатата ни история, култура, обичаи и постижения. Силно се надявам тази традиция да продължи и занапред, с участието на български изпълнители от всички краища на острова“, посочва министър Захариева в поздравителен адрес, прочетен от посланика ни в Кипър Любомир Тодоров в началото на форума. \r\nТанцьори и музиканти от всички краища на Кипър се събраха на старото пристанище в град Лимасол за фестивала, който се състоя под егидата на Българското посолство в Кипър по инициатива на сдружение „Българи зад граница“ в Кипър и фолклорна формация „Соватчии“. Фестивалът даде възможност на посетителите да се запознаят с българските народни традиции, обичаи, традиционни ястия и продукти. \r\nСред участниците бяха певецът Добрин Добрев, танцова формация „Етника“ - Паралимни, танцова школа „Канатица“ - Никозия и Ларнака, българските училища с фолклорни състави, Красимир Панчев от ансамбъл „Загоре“, известният гъдулар Минчо Минчев и домакините на събитието от фолклорна формация „Соватчии“. Гостите на фестивала танцуваха хора на песните на популярния народен изпълнител Здравко Мандаджиев.", "date": "2019.06.09", "title": "Министър Екатерина Захариева поздрави българите в Кипър за фестивала „Соватчии“"}
{"url": "http://www.focus-news.net/news/2019/06/09/2667980/veliko-tarnovo-sas-zagasyavane-na-festivalniya-ogan-priklyuchva-13-oto-izdanie-na-festivala-za-antichno-nasledstvo-orel-na-dunava-v-svishtov.html", "text": "Със загасяване на фестивалния огън приключва 13-то издание на фестивала „Орел на Дунава“. Началото на церемонията ще е в 13.00 часа, като тя по традиция ще се проведе в античния град Нове, край Свищов. По време на финала на събитието ще бъдат отличени и най-добре представилите се участници, съобщиха за  Радио „Фокус“ – Велико Търново  организаторите. И днес програмата е наситена с редица събития, които стартираха още в 9.00 часа с отваряне на вратите на римския град. В 10.00 часа започва сутрешното шоу, в което отново ще има представяне на древни изкуства, занаяти и спортни игри. Предвидени са ателиета и работилници за най-малките фенове на историята, които ще имат възможност да редят антична мозайка, да рисуват, да се гримират, да се облекат в антични одежди и да се включат в още много изненади. От 10.30 до 11.00 часа група от античната сцена Historines ще представи музикални изпълнения с автентични древноримски инструменти, а веднага след това Nimfele Dacе ще пресъздадат тракийски мистерии, вдъхновени от древни митове и легенди.  \r\nЛуиза ТРАНЧЕВА", "date": "2019.06.09", "title": "Велико Търново: Със загасяване на фестивалния огън приключва 13-ото издание на фестивала за антично наследство „Орел на Дунава“ в Свищов"}
{"url": "http://www.focus-news.net/news/2019/06/09/2667962/tass-prezidentat-na-moldova-prizova-grazhdanite-za-podkrepa-v-preodolyavaneto-na-krizata.html", "text": "Молдовският президент Игор Додон призова гражданите да подкрепят него и Партията на социалистите на Република Молдова (ПСРМ) за преодоляване на политическата криза в страната, предава  TACC . \r\n\"Ние с колеги от ПСРМ няма да отстъпим пред предизвикателствата, които ни очакват. Без съмнение представители на проевропейския блок АКУМ (Сега) имат същата позиция\", написа президентът на Молдова в полунощ на своята страница в социалната мрежа „Фейсбук“. \"Трябва да постигнем успех и твърдо вярвам, че ще го постигнем. Но за това е необходимо всеки един от нас да прояви същата смелост като тези, които бяха в Парламента на Република Молдова днес (в събота –бел.ред). Ние много разчитаме на подкрепата на всеки един от вас! \" -  написа държавният глава. \r\nМолдовският парламент, който след изборите през февруари не успя да сформира управляваща коалиция и правителство, успя да преодолее заплахата от разпускане и организирането на предсрочни избори. Това се случи, след като социалистите, подкрепящи Додон, се споразумяха с проевропейския блок Акум (Сега) да се противопоставят на контролиращата Молдова демократична партия (ДПМ), която контролира бившия парламент и правителството, ръководени от олигарха Владимир Плахотнюк, припомня ТАСС. \r\nВ събота усилията на парламентарните партии за преодоляване на политическата криза бяха приветствани от посолствата на Съединените щати, Русия и ЕС в Молдова, които Додон информира за възможната дестабилизация на положението в републиката. Посланиците на Съединените щати, ЕС и Русия, заедно с държавния глава, пристигнаха в парламента, където избраха лидера на социалистите Зинаида Гречани за председател и сформираха правителство начело с премиера Мая Санду. \r\nКонституционният съд на страната обаче обяви формирането на кабинет за противоконституционно, защото не е спазен крайния срок за формиране на правителство – 7 юни.  Юлиян Марков", "date": "2019.06.09", "title": "ТАСС: Президентът на Молдова призова гражданите за подкрепа в преодоляването на кризата"}
{"url": "http://www.focus-news.net/news/2019/06/09/2667982/lokalno-makedoniya-albanskiyat-prezident-otlozhi-mestnite-izbori-v-stranata.html", "text": "Албанският президент Илир Мета отложи провеждането на местните избори, насрочени за 30 юни, информира македонското електронно издание  “Локално“ \r\nВ изявление от кабинета си той изрази сериозната си загриженост във връзка с дълбоката политическа криза в страната заради \"несъгласието от двете страни\" за диалог. \r\n„Отчитайки спешната необходимост от успокояване на ситуацията и риска от непредсказуема ескалация на конфликта в страната, аз поемам висока конституционна и институционална отговорност и съм убеден, че защитата на конституционните принципи е по-важна от всеки правен срок и като държавен глава, зачитайки клетвата да запазя на всяка цена стабилността, мира, социалното и национално единство, отменям указа, според който местните избори трябваше да се проведат на 30 юни“, се казва в изявлението. \r\nПодчертавайки факта, че последните събития нарушават имиджа на Албания в света, като се посочва, че в понеделник ще бъде предоставено по-подробно обяснение за причините за отлагане на изборите. \r\nВеднага от предизборен митинг в Берат премиерът Еди Рама отговори, че на 30 юни ще има избори.  Юлиян Марков", "date": "2019.06.09", "title": "„Локално“ (Македония): Албанският президент отложи местните избори в страната"}
{"url": "http://www.focus-news.net/news/2019/06/09/2667985/rumen-ovcharov-sega-bsp-e-opozitsiya-i-alternativa-vlizaneto-na-mladi-hora-e-plyus.html", "text": "\"БСП, начело с хора като Георги Гергов, Георги Пирински, Димитър Дъбов, Сергей Станишев, Михаил Миков - няма бъдеще. Тези хора са минало за партията. Ако Корнелия направи нещо, това е, че тя промени партията. Извади я от задкулисието на 2013 - 2014 г., извади я от безвремието на 2014/2015 г. Сега БСП е опозиция и алтернатива. Връщането на БСП в онова блато не дава никаква перспектива нито за държавата, нито за младите хора, нито за БСП. Затова влизането на тези млади хора е плюс и трябва да се радваме на това\". Това заяви членът на НС на БСП Румен Овчаров в БТВ, съобщиха от пресцентъра на  БСП .   \r\nТой коментира, че ако има нещо, което го притеснява - това е какво ще се случи по време на Конгреса и след него. \"Истерията 10 дни след изборите е необоснована\", категоричен бе Овчаров. Той заяви, че е видял същата ситуация през 96-а година, когато един лидер си подава оставка под натиска на една група, а самите членове на групата не са получили това, което искат.  \r\n\"Сега има друга опасност - ние да си създадем тежък юридически блокаж. Нямаше причина Корнелия Нинова да драматизира до такава степен нещата - с оставката, с исканията за вътрешнопартиен избор, при положение, че знае, че ситуацията с Устава не е ясна. Нужна е мъдрост. Възстановяването на БСП след 96-а година мина през ситуация, в която тя беше трета политическа сила - 2001 година\", припомни още Овчаров.   \r\n\"Критикувал съм Корнелия Нинова най-много - за едноличното вземане на решенията, за непрекъснатото отваряне на нови фронтове и битки с нови врагове, но на последните пленуми я защитавам, защото става дума за принципни неща. Не може да обявиш борба с паралелната държава, с корупцията, със задкулисието за основна тема на предстоящите избори, да избереш Елена Йончева за водач на тази листа и да се опиташ да сложиш на второ място Сергей Станишев, който за мен е легитимацията на това задкулисие през 2013 и 2014 година\", посочи Румен Овчаров. По думите му е било необходимо да се направи разумен ход - Сергей Станишев да бъде сложен на четвърто или пето място, за да се получи някаква консолидация.  \r\n\"В политиката трябва да имаш възможност за малко повече гъвкавост. Настоявам този Конгрес да намери разумния подход и да консолидираме максимално това, което е възможно да се консолидира. Да вървим напред и да печелим избори, да видим какво ще правим с управлението на държавата\", добави Овчаров.  \r\nПо повод намаляването на партийните субсидии, той коментира: \"Как се правят местни избори без пари, от партия, която е в опозиция на местната власт? Ако искаме да имаме нормален политически живот, трябва да има партийна субсидия. Може да се изчисли колко трябва да бъде тя спрямо дейностите, за които се харчат пари. Никой не живее в охолство на \"Позитано 20\".    \r\n\"Трябва да се освободим от усещането, че лидерите са несменяеми. Това време мина. Сергей Станишев беше последният такъв - незаменим\", посочи Овчаров.", "date": "2019.06.09", "title": "Румен Овчаров: Сега БСП е опозиция и алтернатива, влизането на млади хора е плюс"}
{"url": "http://www.focus-news.net/news/2019/06/09/2667984/chez-razpredelenie-vze-uchastie-v-mezhdunaroden-seminar-za-obezopasyavane-na-elektrorazpredelitelnata-mrezha-za-opazvane-zhivota-na-ptitsite.html", "text": "ЧЕЗ Разпределение България взе участие в международен семинар на тема обезопасяване на електроразпределителната мрежа с цел опазване живота и местообитанието на птиците. Събитието се състоя на 29 май 2019 г. в гр. Острава, Чехия. Това съобщиха от пресцентъра на  ЧЕЗ . На него присъстваха представители на международни организации, електроразпределителни дружества и държавни експерти, които споделиха опит и обсъдиха добрите практики за технологични решения по мрежите, които да ги направят безопасни за птиците. ЧЕЗ Разпределение представи политиката си за опазване на биологичното разнообразие, техническите мерки, които прилага, както и реализирането на дейностите по проекта „Живот за птиците“. \r\nПроектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г. \r\nЧрез реализиране на проекта ще бъдат обезопасени около 4000 железобетонни и 1200 железорешетъчни стълба, около 120 км въздушни електропровода и рискът от сблъсък на птици в стълбове ще бъде намален с 90%. Дружеството ще обезопаси 900 гнезда на белия щъркел на територията на Западна България. Във връзка с проекта ЧЕЗ Разпределение участва в разработването на безопасен за птиците стълб, от които 40 прототипа ще бъдат въведени в експлоатация до края на програмата.", "date": "2019.06.09", "title": "ЧЕЗ Разпределение взе участие в международен семинар за обезопасяване на електроразпределителната мрежа за опазване живота на птиците"}
{"url": "http://www.focus-news.net/news/2019/06/09/2667974/noimd-moldova-es-prizova-moldova-kam-spokoystvie-i-sdarzhanost.html", "text": "Европейският съюз призовава Молдова за \"спокойствие и сдържаност\", цитира изявлението молдовският информационен портал  Noi.md   \r\nСпоред ЕС „демократично избраните представители трябва да намерят път за Молдова чрез диалог”. Това се посочва в прессъобщение, публикувано на 8 юни на уебсайта на Европейската служба за външни отношения. Решението на Конституционния съд, което определи съботните решения на парламента \"нелегитимни\", не се споменава в изявлението на Европейския съюз. В контекста на неотдавнашните събития ЕС очаква Молдова да се придържа към върховенството на закона и демокрацията, \"в съответствие с нашето амбициозно споразумение за асоцииране\". Съобщението също така припомня, че ЕС възнамерява да продължи сътрудничеството с Молдова по отношение на реформите, борбата с корупцията, гарантирането на независимостта на правосъдието и деполитизирането на държавните структури. Припомняме, че шефът на делегацията на ЕС в Молдова Петър Михалко присъства на извънредно заседание на молдовския парламент на 8 юни, където беше избран председателят, бяха сформирани ръководните органи на парламента и беше одобрено правителството. Това стана възможно след като Социалистическата партия и блокът АКУМ подписаха споразумение за преодоляване на политическата криза и \"деолигархизиране\" на страната.  Юлиян Марков", "date": "2019.06.09", "title": "Noi.md (Молдова): ЕС призова Молдова към спокойствие и сдържаност"}
{"url": "http://www.focus-news.net/news/2019/06/09/2667987/balgarskiyat-evrokomisar-mariya-gabriel-shte-vrachi-nagradi-na-otlichilite-se-uchebni-kompanii-v-11-oto-izdanie-na-mladezhki-biznes-forum-izgryavashti-zvezdi-2019.html", "text": "На 10 юни българският еврокомисар по цифровата икономика и общество Мария Габриел ще бъде специален гост на тържествената закриваща церемония и гала вечер по случай 100-годишнината на глобалната организация Джуниър Ачийвмънт. Това съобщиха от пресцентъра на  Представителството на ЕК в България . Тя ще връчи награди на отличилите се учебни компании в 11-ото издание на Младежкия бизнес форум „Изгряващи звезди“ 2019. Тази година над 45 екипа от ученици и студенти, преминали предварителна селекция, се състезават в различни категории.  \r\nСъбитието ще се състои от 18.30 часа в Централния военен клуб на бул. „Цар Освободител“ 7.", "date": "2019.06.09", "title": "Българският еврокомисар Мария Габриел ще връчи награди на отличилите се учебни компании в 11-ото издание на Младежки бизнес форум „Изгряващи звезди“ 2019"}
{"url": "http://www.focus-news.net/news/2019/06/09/2667975/pointmd-moldova-demokraticheskata-partiya-na-moldova-se-gotvi-za-protest.html", "text": "Демократическата партия се готви за протест на площада пред парламента, като там се изгражда трибуна с банери на партията, пише молдовският информационен портал  point.md \r\nОт събота вечерта пред сградата на правителството има палатки. Гражданите, които прекараха нощта в тях, казват, че възнамеряват да защитават държавните институции, съобщава порталът \r\nНа сутринта намиращите се в палатките са закусили, но не е известно кой ги е снабдявал с храна. За спиране на движението на централния площад на Кишинев все още не  е получена информация.  Юлиян Марков", "date": "2019.06.09", "title": "Point.md (Молдова): Демократическата партия на Молдова се готви за протест"}
{"url": "http://www.focus-news.net/news/2019/06/09/2667988/pazardzhik-obshtina-belovo-i-turistichesko-druzhestvo-alabak-organizirat-pohod-do-orlovo-oko.html", "text": "Община Белово и Туристическо дружество „Алабак“ организират поход до Орлово око. Това съобщи за  Радио „Фокус“ – Пазарджик  Ангел Стоев, старши специалист „Спортни бази и спорт за всички“ в Община Белово. Той обясни, че групата е от над 30 души. „Днес ще посетим Триград, пещерата Дяволското гърло, Орфеев връх. Освен това ще разгледаме Ягодинската пещера и ще се качим до Орлово око. От там се разкрива невероятна гледка към Родопите“, коментира Стоев. Той допълни, че през лятото ще бъдат организирани и други туристически походи. „Още поне 5 такива ще има, защото много млади хора проявяват интерес. В автобусите повече от половината туристи са млади хора. Радваме се, че те обичат българската природа и се включват в нашите инициативи. Доволни сме, че успяхме да възстановим традициите, които имаше туристическото дружество в Белово“, каза също Стоев. \r\nВаня НИКОЛОВА", "date": "2019.06.09", "title": "Пазарджик: Община Белово и Туристическо дружество „Алабак“ организират поход до Орлово око"}
{"url": "http://www.focus-news.net/news/2019/06/09/2667991/veliko-tarnovo-s-19-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 19 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 678 см, а температурата на водата 19 градуса. Условия за интензивни валежи и градушки ще има и днес над българския участък на Дунав. До обяд времето ще остане предимно слънчево. След пладне ще се развива купеста и купесто-дъждовна облачност и на много места ще завали. Ще духа слаб до умерен северен вятър. Максималните температури ще са между 26° и 29°.", "date": "2019.06.09", "title": "Велико Търново: С 19 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/09/2667989/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: министърът на правосъдието Данаил Кирилов, Атанас Бобоков от Приста ойл и Монбат, историкът и дизайнер Евгения Живкова, както и Ивайло Крачунов от БЛИЦ.  \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.06.09", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/06/09/2667993/blagoevgrad-prostranstvoto-mezhdu-nap-i-ploshtad-makedoniya-se-izpalni-s-publika-vav-vtorata-vecher-na-jumaya-stage-festival.html", "text": "Пространството между НАП и площад „Македония се изпълни с почитатели на хубавата музика във втората вечер на „Jumaya Stage Festival”. Това съобщиха от пресцентъра на  Община Благоевград . FA ROCK, LEONTAS, SEVI, Д2 +Любо Киров, Вокално студио „Фа Диез“ предизвикаха истински фурор сред меломаните. Творците и публиката се сляха в едно, изпълнявайки заедно утвърдени хитове и нови музикални парчета. Паралелно, около зоната на фестивала, артисти представяха своите ръчно изработени творения в Арт фест. \r\nНачалото на фестивала бе дадено в петък вечер, когато на сцената се качиха Мерудия“, „Echoo Balkan Samba\" и \"Акага\". „Jumaya Stage Festival“ се провежда в Благоевград за втора поредна година, след като пилотното издание се оказа изключително успешно. Събитието е финансирано от Фонд „Култура“ към Община Благоевград. \r\nВторото издание на фестивала предлага и неделно училище. В него участват известни за България артисти. Джумая фест предлага уъркшоп за деца и възрастни. Иван Шопов пък представя най-новите способи за създаване на музика. Евгени Господинов показва пък техниките на пеене при деца и възрастни, които се занимават с рок музика.", "date": "2019.06.09", "title": "Благоевград: Пространството между НАП и площад „Македония се изпълни с публика във втората вечер на „Jumaya Stage Festival”"}
{"url": "http://www.focus-news.net/news/2019/06/09/2667995/opserver-makedoniya-lulzim-basha-zayavi-che-bitkata-prodalzhava-do-ostavkata-na-edi-rama.html", "text": "С посланието на лидера на Демократическата партия Лулзим Баша, направено от партийния щаб, откъдето започна битката на опозицията и  гражданите, които са по-обединени  от всякога, ще продължи до оставката на премиера Еди Рама и образуването на преходно правителство, завърши осмият \"национален протест\" на албанската опозиция, пише македонското електронно издание  „Опсервер“ . \r\nБаша каза още, че опозицията няма да направи крачка назад, защото гласът на протестиращите се чува по целия свят. \r\n„Участието, единството, съпротивата, издръжливостта са нашата сила и силата ви е неудържима. Вашият глас се чува от Берлин до Брюксел от Лондон до Вашингтон. Няма отстъпление, докато не съборим тиранията, а тази вечер е много важна нощ за нашата битка. Тази вечер е много важна в нашата битка, която ще продължи до оставката на най-големия престъпник Еди Рама и формирането на преходно правителство, каза Баша.  \r\nВ първото обръщение в началото на протеста, пред сградата на правителството, Баша благодари на президента Илир Мета за решението за отлагане на местните избори, но оцени, че това е само една малка крачка напред в битката.  \r\n„Отлагането на (изборите на) 30 юни е първото доказателство за нашата обединена сила, но това не е краят на нашата битка. Това е само една малка крачка напред в битката, която водим заедно и в която от ден на ден сме по-многобройни. Ще продължим тази битка, за да спечелим пълната победа, решени сме да го направим. Рама трябва да си отиде възможно най-бързо“, каза Баша, след което призова участниците в протеста да осветят площада с мобилните си телефони и да се отправят към Парламента. За разлика от протеста пред правителството, където бяха хвърлени няколко димки, ситуацията пред парламента беше по-напрегната. Там протестиращите започнаха да хвърлят димки и твърди предмети срещу полицията, след което тя е била принудена да използва водни оръдия и сълзотворен газ.  Юлиян Марков", "date": "2019.06.09", "title": "„Опсервер“ (Македония): Лулзим Баша заяви, че битката продължава до оставката на Еди Рама"}
{"url": "http://www.focus-news.net/news/2019/06/09/2667978/tass-ruskiyat-vitsepremier-dmitriy-kozak-vanshnata-politika-na-moldova-tryabva-da-se-opredelya-ot-sili-otrazyavashti-volyata-na-neynite-grazhdani.html", "text": "Специалният представител на руския президент за развитието на търговските и икономически отношения с Молдова, вицепремиерът Дмитрий Козак, заяви пред репортери в неделя, че за Русия е изключително важно силите, определящи външнополитическия вектор на Молдова, да отразяват волята на нейните граждани, цитира думите му  TACC . \r\n„Честно казано, престъпните действия на властта са явно потвърждение на нашата заявена позиция по-рано за необходимостта от радикално подобрение на сегашната политическа ситуация в републиката. Исканията на хората, често с противоположни политически убеждения, за необходимостта от„ де-окупация ”на Молдова от престъпния режим стават все по-разбираеми. \"Ние, както преди, потвърждаваме, че това е един изключително вътрешнополитически процес\", каза Козак. \r\n\"Но за Русия е изключително важно силите, които определят външнополитическия вектор на развитието на Молдова, да отразяват истинската воля на нейните граждани\", добави той. \r\n\"Необходимо е да се отбележи смелостта и прагматичната позиция на проевропейския блок АКУМ и Социалистическата партия на Молдова, които преодоляха политическите различия, за да създадат условия за бъдещо цивилизовано разрешаване на различията, основани на реалната воля на гражданите на Молдова. С удоволствие отбелязвам подкрепата на тази позиция от Европейския съюз и САЩ. Този факт, макар и незначителен в геополитически план, е още едно потвърждение за необходимостта от взаимодействие и възможността за постигане на споразумение по принципните въпроси на актуалното състояние в света на обща цивилизационна платформа ”, каза Козак. \r\n\"Опитите на управляващата така наречена Демократическа партия на Молдова да представи политическия процес от миналата седмица, като желание на Русия да сключи отделни споразумения с Демократическата партия, не е нищо друго освен опити да се покаже желание за действие“, продължава Козак \r\nЛидерът на Демократическата партия на Молдова Владимир Плахотнюк предложи сключване на тайни споразумения с Партията на социалистите на Република Молдова (ПСРМ) за промяна на външнополитическия вектор на страната, но е известно, че неговите предложения са отхвърлени, каза Козак. \r\n„Плахотнюк наистина предложи да сключи тайни споразумения с ПСРМ, с задълженията на последния да промени диаметрално външния политически вектор на Молдова от Запад на Изток. Както знаем със сигурност, тези предложения бяха категорично отхвърлени”, каза Козак пред репортери. \r\n\"Историческата практика показва, че всякакви тайни политически споразумения в крайна сметка водят до катастрофа, както за политиците, които участват в такива споразумения, така и за гражданите, зад чиито гръб се постига такова споразумение\", добави той. \r\nМолдовският парламент, който след изборите през февруари не успя да сформира управляваща коалиция и правителство, успя да преодолее заплахата от разпадане и организирането на предсрочни избори. Това се случи, след като поддържаните от молдовския президент социалисти се споразумяха с проевропейския блок АКУМ (Сега) да се противопоставят на Молдовската демократическа партия (ДПМ), която контролира бившия парламент и кабинет на министрите, водена от олигарха Владимир Плахотнюк. \r\nУсилията на парламентарните партии за преодоляване на политическата криза приветстваха посолствата на Съединените щати, Русия и ЕС в Молдова, които Додон информира за възможната дестабилизация на ситуацията в републиката. Посланиците на Съединените щати, ЕС и Русия, заедно с държавния глава, пристигнаха в парламента, където бе избран лидера на социалистите Зинаида Гречани за председател и бе сформирано правителство начело с премиера Майя Санду, която оглавява Партията за действие и солидарност в блока АКУМ. \r\nКонституционният съд обяви в събота и действията на депутатите за незаконни. Той направи тълкувание, според което на 7 юни мандатът на парламентът за сформиране на правителство е изчерпан и той трябва да бъде разпуснат. Лидерите на АКУМ заявиха пред репортери, че се страхуват от възможни арести тази нощ. В събота посланиците на ЕС, Русия и САЩ се изказаха в защита на парламентаристите.  Юлиян Марков", "date": "2019.06.09", "title": "ТАСС: Руският вицепремиер Дмитрий Козак: Външната политика на Молдова трябва да се определя от сили, отразяващи волята на нейните граждани"}
{"url": "http://www.focus-news.net/news/2019/06/09/2667986/moldavskie-vedomosti-konstitutsionniyat-sad-na-moldova-prehvarli-prezidentskite-pravomoshtiya-na-premiera-pavel-filip.html", "text": "Конституционният съд на Молдова прехвърли президентските правомощия на премиера Павел Филип, пише молдовското издание  “Молдавские Ведомости“ . \r\nКонституционният съд посочва, че съществуват обстоятелства, които оправдават временното прехвърляне на изпълнението на задълженията на президента на Република Молдова в рамките на процедурата за разпускане на парламента. Според Конституционния съд е налице умишлен отказ на президента Игор Додон да изпълни конституционното си задължение да се обърне към Конституционния съд и да посочи обстоятелствата, обосноваващи разпускането на Х-тия парламент. Съответното становище беше публикувано тази сутрин след разглеждане на жалбата, подадена от депутатите на Демократическата партия на Молдова (ДПМ) на 8 юни, съобщава молдовският портал IPN, цитиран от изданието. \r\nСпоред мнението на съдиите от Конституционния съд, действащият министър-председател Павел Филип, като действащ президент на Република Молдова, ще се обърне към Конституционния съд, за да установи обстоятелствата, обосноваващи разпускането на X-ия парламент и, ако е необходимо, да издаде указ за разпускане на парламента и назначаване дата на предсрочни парламентарни избори. \r\nВ събота, 8 юни, Конституционният съд издаде постановление, в което обяви за противоконституционен Указа на президента на Република Молдова Игор Додон за назначаването на Майя Санду на поста министър-председател на Република Молдова и на Указа за назначаването на правителството на Република Молдова. Резолюцията беше издадена малко след като назначаването на лидера на ПСРМ Зинаида Гречани на поста председател на парламента, което беше обявено за противоконституционно. Друго решение обяви за незаконни действията на парламента вчера. „Указът на президента на Република Молдова от 8 юни 2019 г. за назначаване на кандидат за поста министър-председател на Република Молдова е обявен за противоконституционен. Указът на президента на Република Молдова от 8 юни 2019 г. за назначаване на правителството на Република Молдова е обявен за противоконституционен ”, се казва в решението на Конституционния съд. Решението е окончателно, не подлежи на обжалване, влиза в сила от датата на приемането и се публикува в Държавен вестник на Република Молдова. \r\nВ изявление на говорителя на Европейския съюз по въпросите на външните работи и политиката на сигурност се призовава Република Молдова да остане спокойна след решенията, взети вчера от парламента на Кишинев и в контекста на по-нататъшното развитие. В изявлението се казва, че според ЕС демократично избраните лица трябва да намерят пътя, който Република Молдова трябва да следва чрез диалог.  Юлиян Марков", "date": "2019.06.09", "title": "„Молдавские Ведомости“: Конституционният съд на Молдова прехвърли президентските правомощия на премиера Павел Филип"}
{"url": "http://www.focus-news.net/news/2019/06/09/2667992/sport-ispaniya-i-portugaliya-s-obshta-kandidatura-za-mondial-2030.html", "text": "Футболните федерации на Испания и Португалия обмислят да предложат обща кандидатура за домакин на Световното първенство по футбол през 2030 г. Те смятат да направят това без Мароко, която по-рано се смяташе за потенциален партньор.   \r\n„Сред провеждането на няколко срещи през последните седмици футболните федерации на Испания и Португалия потвърждават, че ще започнат процес за издигане на обща кандидатура за домакинство на Световното първенство през 2030 г. Правителствата и на двете страни са информирани за намерението и ще бъдат важна част от тези преговори\", гласи официалното съобщение.  \r\nТака Испания и Португалия са на път да се присъединят към южноамериканския квартет Уругвай-Аржентина-Парагвай-Чили и балканската четворка България-Гърция-Румъния-Сърбия, които също са заявили своите намерения да приемат най-престижния футболен форум.", "date": "2019.06.09", "title": "Спорт: Испания и Португалия с обща кандидатура за Мондиал 2030"}
{"url": "http://www.focus-news.net/news/2019/06/09/2667996/plovdiv-voennosluzheshti-ot-suhopatnite-voyski-izzeha-nevzriven-boepripas-otkrit-v-selo-krumovo.html", "text": "Специализиран екип от 91 инженерен батальон – Пловдив иззе невзривен 122 мм корозирал снаряд с взривател. Боеприпасът е бил открит снощи при изкопни работи в гробищния парк на село Крумово, област Пловдив. Това съобщиха от  пресцентъра на Министерството на отбраната.  Модулното формирование за овладяване и преодоляване на последиците от бедствия е било задействано в 18.30 часа. Петима военнослужещи с 3 броя техника са разузнали и транспортирали снаряда до формированието. Той ще бъде унищожен в понеделник, 10 юни, при спазване на изискванията за безопасност.  \r\nДо пристигането на модулното формирование, мястото, на което е открит боеприпасът, е било охранявано от органите на МВР.", "date": "2019.06.09", "title": "Пловдив: Военнослужещи от Сухопътните войски иззеха невзривен боеприпас, открит в село Крумово"}
{"url": "http://www.focus-news.net/news/2019/06/09/2667990/tass-glavnata-prokuratura-na-moldova-othvarli-tvardeniyata-che-gotvi-aresti.html", "text": "Главната прокуратура на Молдова отрече съобщения за предстоящи арести на депутати, които формираха ново правителство, предава  TACC \r\n\"Във връзка с многобройни изявления в публичното пространство за предполагаеми наказателни дела, започнати срещу депутатите и за евентуалните им арести, Главната прокуратура отрича тази невярна информация и призовава медиите в страната да не разпространяват непроверени данни, за да се избегнат манипулации и спекулации по този въпрос”, се казва в прессъобщението на Главната прокуратура в неделя. \r\nАндрей Настасе, назначен по-рано за заместник министър-председател и министър на вътрешните работи, заяви пред репортери, че Демократическата партия (ДПМ), която е отстранена от власт, се готви да арестува президента Игор Додон, председателя на парламента Зинаида Гречани, премиера Санду и други членове на новото правителство и депутати. \"Ние можем да бъдем арестувани по всяко време, получаваме сигнали от полицията, че има такива планове. Можете да очаквате всичко от Демократическата партия, която загуби властта. Най-важното за нас е, че получихме подкрепата на международни партньори\", каза Настасе. За заплахите, които са отправени по техен адрес в събота съобщиха президентът Додон, редица депутати и членове на кабинета.  Юлиян Марков", "date": "2019.06.09", "title": "ТАСС: Главната прокуратура на Молдова отхвърли твърденията, че готви арести"}
{"url": "http://www.focus-news.net/news/2019/06/09/2667983/igor-dodon-za-mirno-predavane-na-vlastta-v-moldova-e-neobhodim-mezhdunaroden-posrednik.html", "text": "Молдова, където е налице двувластие, се нуждае от помощта на международната общност. Това заяви в неделя президентът на републиката Игор Додон на своята страница в социалната мрежа „Фейсбук“. \r\n\"Демократическата партия няма намерение да предаде мирно властта на законното парламентарно мнозинство и легитимното правителство. И това е въпреки факта, че вчерашните парламентарни процеси и новосформираното правителство срещнаха подкрепата на огромното мнозинство от гражданите и бяха признати от нашите външни партньори от Запада и Изтока. В тази ситуация за нас няма друга алтернатива, освен да призовем международната общност да посредничи в процеса на мирно предаване на властта и / или да призовем народа на Молдова за безпрецедентна мобилизация и излизане на мирни протести”, пише Додон. \r\nМолдовският парламент, който след изборите през февруари не успя да сформира управляваща коалиция и правителство, успя да преодолее заплахата от разпадане и организирането на предсрочни избори. Това стана, след като социалистите се споразумяха с проевропейския блок АКУМ да се противопоставят на Демократическата партия на Молдова, която контролира бившия парламент и кабинета на министрите, водена от олигарха Владимир Плахотнюк.  Юлиян Марков", "date": "2019.06.09", "title": "Игор Додон: За мирно предаване на властта в Молдова е необходим международен посредник"}
{"url": "http://www.focus-news.net/news/2019/06/09/2667998/veliko-tarnovo-registrirani-sa-dva-signala-za-padnali-darveta-sled-buri-v-oblastta-prez-noshtta.html", "text": "Регистрирани са два сигнала за паднали дървета след бури в областта през нощта. И двете обаждания са подадени около полунощ и са за района на община Стражица, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Първото е за паднали дървета по пътя между селата Камен и Ломчерковна, получено е в 23.20 часа. Второто е от 1.30 часа и е за същия инцидент, но пътя към село Асеново. И двете произшествия са ликвидирани от екип на Районната пожарна служба в Стражица. Данни за пострадали граждани и сериозни материални щети няма. \r\nЛуиза ТРАНЧЕВА", "date": "2019.06.09", "title": "Велико Търново: Регистрирани са два сигнала за паднали дървета след бури в областта през нощта"}
{"url": "http://www.focus-news.net/news/2019/06/09/2668000/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ на  Радио „Фокус“  Ви представяме историята на този дивен край, запознаваме ви с интересни факти от различните епохи, свързани с населените места от Северозапада. Разказваме за съхранените документите – белег от миналото на тези места. На Международния ден на архивите разговаряме със Светлана Кръстева, директор на Държавен архив - Видин за най-ценния документ, който те пазят, както и за предстоящото откриване на изложба, свързана с полковник Стефан Илиев и 15-и пехотен Ломски полк.  \r\nВ „Чудесата на Северозапада“ ви срещаме с хора, свързали живота си с този край и с делата си допринасящи за неговия просперитет и развитие. Днес ще разговаряме д-р Борислав Милчев от Видин, председател на ТД „Бонония“ - дружество, което отбелязва 105 години от своето основаване, свързало дейността си с живота на видинчани.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.06.09", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2019/06/09/2668001/pazardzhik-zaradi-poroynite-dazhdove-vodata-v-rayona-na-strelcha-e-negodna-za-piene.html", "text": "Водоснабдителното дружество в Стрелча предупреди, че вследствие на поройните дъждове обстановката около водовземните съоръжение е силно усложнена, съобщиха от  Община Стрелча . Водата, която пристига в пречиствателната станция, е изключително мътна. „ВиК-С“ събират водата в резервоар и вече е започнало възстановяване на водоподаването, ако не възникне извънредна ситуация. Водното дружество предупреждава, че водата е негодна за пиене, а може да се използва само за битови нужди.", "date": "2019.06.09", "title": "Пазарджик: Заради поройните дъждове водата в района на Стрелча е негодна за пиене"}
{"url": "http://www.focus-news.net/news/2019/06/09/2667994/iliana-benovska-ninova-i-radev-a-sega-nakadei.html", "text": "Нинова и Радев, а сега накъде? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nИмаше един шведски филм „Тя танцува едно лято“. Той имаше скандален успех заради голите сцени в него. Е, Корнелия Нинова, чак, в голи сцени няма да я запомним. Но гюбекът ще остане емблема на Ниновото ръководно битие.  \r\nМиналото лято „Оркестърът за сватби и погребения\" на Горан Брегович вдигна „гребена\" на Нинова на Бузлуджа и тя метна гюбеци като на сватба. Дали, пък, Сергей Станишев, Георги Гергов, Димитър Дъбов, Атанас Мерджанов и Михаил Миков няма да доведат Брегович, не за сватба, а за „жалейка\" на Нинова на връх Бузлуджа след конгреса на БСП ?! Защото, очевидно, 100-летницата БСП се мобилизира, най-сетне, да не бъде приватизирана еднолично от Корнелия Нинова като „Техноимпекс\". \r\nТандемът президентът Румен Радев и менторката му Корнелия Нинова се превръща във велосипед с една спукана гума – Нинова. Радев ще трябва да слезе от колелото на вдъхновението си да свали от власт ГЕРБ и да го тика. Но, накъде?  \r\nС очакване, че Радев няма да бъде „гнила ябълка“ - президент му подарих символично здрава българска червена ябълка. Но, май, той ще остане в историята с това, че заради шеговита номинация с ябълката, ми отне акредитацията и правото ми на журналист да му задавам неудобни за него въпроси. И стана президент, символ на двуличието – уж пледира за свобода на словото, а пък отговаря само на поръчкови въпроси.  \r\nБойко Борисов, пък, сам си демонтира Цветанов от партийния тандем. Но не се превърна в Едноръкия Джо, а демонстрира своите две здрави ръце и зашлеви и Нинова, и Радев с изборния резултат на ГЕРБ на евроизборите, с продължаване на политиката на строителство, премахване на партийните субсидии и предстояща победа и на местните избори. \r\nНинова  и Радев, а сега накъде? \r\nАз съм Беновска. И питам.", "date": "2019.06.09", "title": "Илиана Беновска: Нинова и Радев, а сега накъде?"}
{"url": "http://www.focus-news.net/news/2019/06/09/2668003/burgas-bez-problemi-se-osashtestvyava-preminavaneto-prez-gkpp-malko-tarnovo.html", "text": "Без проблеми се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. Към момента няма образувани колони от автомобили на вход и изход за леки и товарни автомобили, преминаването се осъществява без забавяне. \r\nДеница ДИМИТРОВА", "date": "2019.06.09", "title": "Бургас: Без проблеми се осъществява преминаването през ГКПП „Малко Търново“"}
{"url": "http://www.focus-news.net/news/2019/06/09/2668004/plovdiv-zapisvaneto-na-detsa-za-lyatnata-akademiya-sharena-vakantsiya-v-asenovgrad-zapochva-na-10-yuni.html", "text": "Записването на деца за лятната академия „Шарена ваканция“ в Асеновград започва на 10 юни. Това каза за  Радио „Фокус“ – Пловдив  Божидар Носиков, секретар на Местната комисия за борба срещу противообществените прояви на малолетните и непълнолетните към Община Асеновград. Заявления могат да се подават до 21 юни за времето от 08.00 до 17.00 часа в офиса на местната комисия в Асеновград на ул. „Цар Иван Асен II”. Заявленията по образец могат да се изтеглят от сайта на Общината. \r\nДетската лятна академия „Шарена ваканция“ се организира за пети пореден път, като заниманията ще се провеждат от 1 юли до 30 август. Могат да участват деца на възраст между 7 и 13 години, като всички занимания са напълно безплатни. И тази година „Шарена ваканция” предлага плуване, колоездене и „Ваканция в библиотеката”. Всяко дете може да избере до две дейности. Класиранията в групите по занимания ще става по реда на подаване на заявленията. Класирането ще бъде публикувано на сайта на Община Асеновград. \r\n„Миналата година общо 250 деца взеха участие в трите инициативи, основно в плуването, където желаещите бяха около 200. Заниманията с децата се провеждат два пъти седмично. Така дете, което се е записало в две дисциплини, е ангажирано четири дни в седмицата“, каза Божидар Носиков. \r\nТони МИХАЙЛОВ", "date": "2019.06.09", "title": "Пловдив: Записването на деца за лятната академия „Шарена ваканция“ в Асеновград започва на 10 юни"}
{"url": "http://www.focus-news.net/news/2019/06/09/2667999/tass-parlamentat-na-moldova-obvini-demokraticheskata-partiya-v-uzurpatsiya-na-vlastta.html", "text": "Молдовският парламент прие декларация за узурпацията на властта от Демократическата партия на Молдова (ДПМ), която контролира предишния парламент и правителството. Депутатите приеха апел към Съвета за сигурност на ООН с искане за признаване на действията на демократите като незаконни, предава  TACC . \r\n\"Ние настояваме правителството на Павел Филип да бъде обявено извън закона, а Демократическата партия да изтегли хората си от държавните институции. Призоваваме всички граждани на страната да не се поддават на провокации и да не участват в насилствени и незаконни протестни действия, за да не водят страната към гражданско противопоставяне“, се казва в документ, който бе прочетен от новоизбрания премиер Майя Санду в парламента в неделя. \r\nКонституционният съд на Молдова на заседание в неделя реши временно да прехвърли на действащия в момента премиер Павел Филип президентски задължения. След това Филип подписа указ за разпускане на парламента вместо държавния глава. \r\nМолдовският президент Игор Додон нарече това решение \"отчаяна стъпка на узурпиране на властта\" от страна на ДПМ.  Юлиян Марков", "date": "2019.06.09", "title": "ТАСС: Парламентът на Молдова обвини Демократическата партия в узурпация на властта"}
{"url": "http://www.focus-news.net/news/2019/06/09/2668006/vesela-lecheva-bsp-korneliya-ninova-zalozhi-perspektiva-za-mladite-i-ambitsiozni-hora-v-bsp.html", "text": "\"Може би не успяхме да дооценим, че европейските избори няма как да бъдат превърнати в парламентарни избори. Характерът на европейските дебати няма как да бъде прехвърлен като дебат за вътрешните проблеми и може би това ни отдалечи от така желаната победа. Голяма част от българските граждани искат промяна на модела заради стандарта им на живот. Трудно е да се обясни как нашите евродепутати могат да защитят техните интереси, за да бъде сменен моделът в България. В крайна сметка Борисов иззе медийното пространство\". Това заяви зам.- председателят на ПГ на \"БСП за България\" Весела Лечева по БНР, съобщиха от пресцентъра на  БСП . Тя каза още, промяната на модела, който БСП предлага, е свързана с преодоляването на социалните неравенства, повишаване на доходите с една по-разумна бюджетна политика и разумно харчене на парите на българските данъкоплатци.  \r\nПо повод предложението за намаляване на партийната субсидия на 1 лев, Лечева коментира: \"В нашата партия винаги има дебати и дискусии, свързани с битието на гражданите, както и с демократичното, правилното функциониране на политическата система в България. Това, което предлагат ГЕРБ, застрашава демократичното съществуване на политическата система в България. Ние сме за разумен дебат в парламента по отношение на финансирането на партиите. Докато България е най-бедната държава в ЕС, този въпрос ще продължи да се появява\".  Тя каза още, че сега се повдига въпросът за субсидиите, а утре може да бъде броят на депутатите и подчерта, че в крайна сметка е нужно да бъдем разумни и да се борим за оцеляване на демократичната политическа система. \"Трябва да бъде преодоляно социалното неравенство, а доходите ни да започнат да достигат поне предпоследните в ЕС - Румъния, например\", посочи още тя.  \r\n\"Видяхме как се харчат парите на българските данъкоплатци - по време на тази кампания се раздадоха 100 - 200 млн. само в рамките на 2 седмици и това трябва да бъде преустановено. Разбира се, че за тях е лесно субсидията да бъде дори 0 лв. Те си държат субсидията на влог - как си правят тогава кампаниите, с какви средства\", попита Лечева. Тя обърна внимание, че кампанията не ГЕРБ видно не е евтина и че от БСП са водили открита, честна, скромна кампания, а битката с опонента не е била равностойна. По думите ѝ начинът на разходване на парите на данъкоплатците е неефективен и затова сме на последно място по доходи в Европейския съюз.  \r\nПо повод ситуацията в БСП, Лечева коментира: \"Корнелия Нинова стана председател с няколко промени вътре в партията. Тя заяви, че променяме партията и искаме да променим модела на управление на България. Предложи нов Устав, с нов начин на избор на председател, с мандатност, заложи перспектива за младите и амбициозни хора - да не се затваря партията\". Тя изрази мнение, че връщането на старите уставни постановки е абсолютно неприемливо. Според нея оставката е бил осъзнат и принципен акт. \"В структурата на БСП Корнелия Нинова е безспорен лидер\", посочи Лечева.", "date": "2019.06.09", "title": "Весела Лечева, БСП: Корнелия Нинова заложи перспектива за младите и амбициозни хора в БСП"}
{"url": "http://www.focus-news.net/news/2019/06/09/2668009/prezidentat-rumen-radev-shte-udostoi-poslanik-erik-rubin-s-orden-stara-planina-parva-stepen.html", "text": "На 10 юни от 11.30 часа в Гербовата зала на „Дондуков 2“ президентът Румен Радев ще удостои Ерик Рубин – посланик на САЩ в България, с орден „Стара планина“ първа степен. Това съобщиха от  прессекретариата на държавния глава . Държавното отличие е за заслугите на дипломата за развитието на българо-американските отношения.", "date": "2019.06.09", "title": "Президентът Румен Радев ще удостои посланик Ерик Рубин с орден „Стара Планина“ първа степен"}
{"url": "http://www.focus-news.net/news/2019/06/09/2668008/pregled-na-mezhdunarodnite-novini-do-13-chasa-agentsiya-fokus.html", "text": "Европейският съюз призовава Молдова за \"спокойствие и сдържаност\", цитира изявлението молдовският информационен портал  Noi.md   \r\nСпоред ЕС „демократично избраните представители трябва да намерят път за Молдова чрез диалог”. Това се посочва в прессъобщение, публикувано на 8 юни на уебсайта на Европейската служба за външни отношения. Решението на Конституционния съд, което определи съботните решения на парламента \"нелегитимни\", не се споменава в изявлението на Европейския съюз. В контекста на неотдавнашните събития ЕС очаква Молдова да се придържа към върховенството на закона и демокрацията, \"в съответствие с нашето амбициозно споразумение за асоцииране\". Съобщението също така припомня, че ЕС възнамерява да продължи сътрудничеството с Молдова по отношение на реформите, борбата с корупцията, гарантирането на независимостта на правосъдието и деполитизирането на държавните структури. Припомняме, че шефът на делегацията на ЕС в Молдова Петър Михалко присъства на извънредно заседание на молдовския парламент на 8 юни, където беше избран председателят, бяха сформирани ръководните органи на парламента и беше одобрено правителството. Това стана възможно след като Социалистическата партия и блокът АКУМ подписаха споразумение за преодоляване на политическата криза и \"деолигархизиране\" на страната. \r\n*** Албанският президент Илир Мета отложи провеждането на местните избори, насрочени за 30 юни, информира македонското електронно издание  “Локално“ \r\nВ изявление от кабинета си той изрази сериозната си загриженост във връзка с дълбоката политическа криза в страната заради \"несъгласието от двете страни\" за диалог. \r\n„Отчитайки спешната необходимост от успокояване на ситуацията и риска от непредсказуема ескалация на конфликта в страната, аз поемам висока конституционна и институционална отговорност и съм убеден, че защитата на конституционните принципи е по-важна от всеки правен срок и като държавен глава, зачитайки клетвата да запазя на всяка цена стабилността, мира, социалното и национално единство, отменям указа, според който местните избори трябваше да се проведат на 30 юни“, се казва в изявлението. \r\nПодчертавайки факта, че последните събития нарушават имиджа на Албания в света, като се посочва, че в понеделник ще бъде предоставено по-подробно обяснение за причините за отлагане на изборите. \r\nВеднага от предизборен митинг в Берат премиерът Еди Рама отговори, че на 30 юни ще има избори. \r\n*** Конституционният съд на Молдова прехвърли президентските правомощия на премиера Павел Филип, пише молдовското издание  “Молдавские Ведомости“ . \r\nКонституционният съд посочва, че съществуват обстоятелства, които оправдават временното прехвърляне на изпълнението на задълженията на президента на Република Молдова в рамките на процедурата за разпускане на парламента. Според Конституционния съд е налице умишлен отказ на президента Игор Додон да изпълни конституционното си задължение да се обърне към Конституционния съд и да посочи обстоятелствата, обосноваващи разпускането на Х-тия парламент. Съответното становище беше публикувано тази сутрин след разглеждане на жалбата, подадена от депутатите на Демократическата партия на Молдова (ДПМ) на 8 юни, съобщава молдовският портал IPN, цитиран от изданието. \r\nСпоред мнението на съдиите от Конституционния съд, действащият министър-председател Павел Филип, като действащ президент на Република Молдова, ще се обърне към Конституционния съд, за да установи обстоятелствата, обосноваващи разпускането на X-ия парламент и, ако е необходимо, да издаде указ за разпускане на парламента и назначаване дата на предсрочни парламентарни избори. \r\nВ събота, 8 юни, Конституционният съд издаде постановление, в което обяви за противоконституционен Указа на президента на Република Молдова Игор Додон за назначаването на Майя Санду на поста министър-председател на Република Молдова и на Указа за назначаването на правителството на Република Молдова. Резолюцията беше издадена малко след като назначаването на лидера на ПСРМ Зинаида Гречани на поста председател на парламента, което беше обявено за противоконституционно. Друго решение обяви за незаконни действията на парламента вчера. „Указът на президента на Република Молдова от 8 юни 2019 г. за назначаване на кандидат за поста министър-председател на Република Молдова е обявен за противоконституционен. Указът на президента на Република Молдова от 8 юни 2019 г. за назначаване на правителството на Република Молдова е обявен за противоконституционен ”, се казва в решението на Конституционния съд. Решението е окончателно, не подлежи на обжалване, влиза в сила от датата на приемането и се публикува в Държавен вестник на Република Молдова. \r\nВ изявление на говорителя на Европейския съюз по въпросите на външните работи и политиката на сигурност се призовава Република Молдова да остане спокойна след решенията, взети вчера от парламента на Кишинев и в контекста на по-нататъшното развитие. В изявлението се казва, че според ЕС демократично избраните лица трябва да намерят пътя, който Република Молдова трябва да следва чрез диалог. \r\n*** С посланието на лидера на Демократическата партия Лулзим Баша, направено от партийния щаб, откъдето започна битката на опозицията и  гражданите, които са по-обединени  от всякога, ще продължи до оставката на премиера Еди Рама и образуването на преходно правителство, завърши осмият \"национален протест\" на албанската опозиция, пише македонското електронно издание  „Опсервер“ . \r\nБаша каза още, че опозицията няма да направи крачка назад, защото гласът на протестиращите се чува по целия свят. \r\n„Участието, единството, съпротивата, издръжливостта са нашата сила и силата ви е неудържима. Вашият глас се чува от Берлин до Брюксел от Лондон до Вашингтон. Няма отстъпление, докато не съборим тиранията, а тази вечер е много важна нощ за нашата битка. Тази вечер е много важна в нашата битка, която ще продължи до оставката на най-големия престъпник Еди Рама и формирането на преходно правителство, каза Баша.  \r\nВ първото обръщение в началото на протеста, пред сградата на правителството, Баша благодари на президента Илир Мета за решението за отлагане на местните избори, но оцени, че това е само една малка крачка напред в битката.  \r\n„Отлагането на (изборите на) 30 юни е първото доказателство за нашата обединена сила, но това не е краят на нашата битка. Това е само една малка крачка напред в битката, която водим заедно и в която от ден на ден сме по-многобройни. Ще продължим тази битка, за да спечелим пълната победа, решени сме да го направим. Рама трябва да си отиде възможно най-бързо“, каза Баша, след което призова участниците в протеста да осветят площада с мобилните си телефони и да се отправят към Парламента. За разлика от протеста пред правителството, където бяха хвърлени няколко димки, ситуацията пред парламента беше по-напрегната. Там протестиращите започнаха да хвърлят димки и твърди предмети срещу полицията, след което тя е била принудена да използва водни оръдия и сълзотворен газ. \r\n*** Определеният от Конституционния съд на Молдова изпълняващ длъжността президент , настоящият премиер Павел Филип, подписа указ за разпускане на парламент, предава  TACC . \r\n\"Предсрочните  избори са най-демократичният инструмент за преодоляване на политическата криза\", каза Филип. Според него днес Конституционният съд на страната е заявил, че парламентът не е успял да създаде правителство в рамките на  определеното време, поставяйки властта на Филип да разпусне парламента. Президентът Игор Додон разглежда това като опит за узурпиране на властта. \r\nНа пресконференцията на 9 юни Павел Филип обяви провеждането на предсрочни избори на 6 септември 2019 г., съобщава  „Молдавские Ведомости“ . \r\n\"Всички сте свидетели, че ние не искахме да провеждаме предсрочни избори\", каза той. - Оставката на Игор Додон е абсолютно необходима и логична, след като всички видяха, че той е готов да предаде страната си. Той трябва да носи политическа отговорност за предателството на страната и за опита да организира държавен преврат. Държавните учреждения ще продължат да работят както обикновено. Призовавам политиците да не се опитват да прилагат план за превземане на властта в държавата, \" заяви Филип, цитиран от изданието. \r\n*** Молдовският парламент обяви за незаконно правителството, което се оглавява от изпълняващия длъжността премиер Павел Филип. Това се посочва в декларацията, която беше приета в неделя от депутати единодушно, предава  TACC . \r\n\"Парламентът констатира узурпацията на властта от предишното правителство, което е загубило доверие в Молдова. Вместо мирно прехвърляне на властта кабинетът реши да отговори с дестабилизация. Парламентът признава правителството на Филип за незаконно\", се казва в документа. \r\nДепутатите призоваха и всички служители на правоприлагащите органи \"да не се подчиняват на заповедите на узурпаторите и да преминат на страната на законните власти - парламента, правителството и президента\". \r\nСлед приемането на документа заседанието бе приключено, депутатите провеждат заседания във фракции и комисии. \r\nВ събота усилията на парламентарните партии за преодоляване на политическата криза бяха приветствани от посолствата на САЩ, Русия и ЕС в Молдова, които президентът Игор Додон предупреди за евентуална дестабилизация на положението в републиката. Посланиците на Съединените щати, ЕС и Русия, заедно с държавния глава, пристигнаха в парламента, където депутатите избраха лидера на социалистите Зинаида Гречани за председател и сформираха правителство начело с премиера Майя Санду. Въпреки това Конституционният съд на републиката след два часа обяви тези решения за незаконни. В неделя съдиите временно прехвърлиха правомощията на държавния глава на досегашния премиер  Павел Филип, който подписа указ за разпускане на парламента и свикване на предсрочни избори на 6 септември.", "date": "2019.06.09", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/09/2667997/tass-pavel-filip-razpusna-moldovskiya-parlament-i-nasrochi-izbori.html", "text": "Определеният от Конституционния съд на Молдова изпълняващ длъжността президент , настоящият премиер Павел Филип, подписа указ за разпускане на парламент, предава  TACC . \r\n\"Предсрочните  избори са най-демократичният инструмент за преодоляване на политическата криза\", каза Филип. Според него днес Конституционният съд на страната е заявил, че парламентът не е успял да създаде правителство в рамките на  определеното време, поставяйки властта на Филип да разпусне парламента. Президентът Игор Додон разглежда това като опит за узурпиране на властта. \r\nНа пресконференцията на 9 юни Павел Филип обяви провеждането на предсрочни избори на 6 септември 2019 г., съобщава  „Молдавские Ведомости“ . \r\n\"Всички сте свидетели, че ние не искахме да провеждаме предсрочни избори\", каза той. - Оставката на Игор Додон е абсолютно необходима и логична, след като всички видяха, че той е готов да предаде страната си. Той трябва да носи политическа отговорност за предателството на страната и за опита да организира държавен преврат. Държавните учреждения ще продължат да работят както обикновено. Призовавам политиците да не се опитват да прилагат план за превземане на властта в държавата, \" заяви Филип, цитиран от изданието.  Юлиян Марков", "date": "2019.06.09", "title": "ТАСС: Павел Филип разпусна молдовския парламент и насрочи избори"}
{"url": "http://www.focus-news.net/news/2019/06/09/2668011/veliko-tarnovo-s-28-sm-se-e-povishilo-nivoto-na-golyama-reka-pri-strazhitsa-prez-izminaloto-denonoshtie.html", "text": "С 28 см се е повишило нивото на Голяма река при Стражица след интензивните валежи от тази нощ. Това съобщиха за  Радио „Фокус“ – Велико Търново  от Хидрометеорологичната обсерватория при НИМХ. Водният стоеж, измерен тази сутрин, е бил 121 см. При останалите водни басейни в областта се наблюдава понижение или незначително покачване на нивата. Янтра при великотърновския кв. „Чолаковци“ е спаднала с 21 см и нивото е 131 см. Река Джулюница при едноименното село е 116 см, което е с 1 см повече от вчера. Янтра при село Каранци е спаднала с 16 см за денонощие и тази сутрин водният стоеж е бил 127 см. \r\nПрогнозата на експертите сочи, че са възможни краткотрайни повишения на речните нива в резултат на валежи. Водните количества ще бъдат под праговете за предупреждение. \r\nЛуиза ТРАНЧЕВА", "date": "2019.06.09", "title": "Велико Търново: С 28 см се е повишило нивото на Голяма река при Стражица през изминалото денонощие"}
{"url": "http://www.focus-news.net/news/2019/06/09/2668007/plovdiv-v-grada-shte-se-provede-premierno-izdanie-na-festivala-plovdivski-kamerni-sreshti.html", "text": "В града ще се проведе премиерно издание на фестивала „Пловдивски камерни срещи“. Това съобщиха за  Радио „Фокус“ – Пловдив  от Фондация „Пловдив 2019“. Пловдивската публика и гостите на града ще имат възможност да се насладят на общо 9 концерта на различни локации, сред които най-посещаваните зали в града. Официалното откриване на фестивала ще се състои от 17.30 часа днес в Студио 1 на БНР.  \r\nПрограмата ще продължи на 11 юни с камерен концерт в Балабановата къща, който ще започне в 19.00 часа. На 13 юни ще се състои камерен концерт „По света и у нас“ в зала „Съединение“ на Историческия музей, а на 15 юни Драматичен театър – Пловдив ще бъде домакин на гала-концерт. \r\nСъпътстващата програма на фестивала „Пловдивски камерни срещи“ включва концерти с образователен и неформален характер, обедни матинета, „импромптю-концерти” на открито като спонтанни изпълнения на възлови места в „махалите”. На 10 юни в НЧ „Христо Ботев“ ще се проведе образователен концерт с начало 19.00 часа, а на 12 юни на същото място от 11.00 часа ще се състои образователен концерт. Съпътстващата програма включва също концерт в кв. „Столипиново“ на 14 юни и концерт „Нощ в квартала“ на 14 юни във фабриката за шоколад в кв. „Прослав“. Програмата ще завърши с класическо матине в зала „Съединение“ на Историческия музей в града.  \r\nСпециално място в концепцията на фестивала е сътрудничеството между утвърдените професионалисти и най-младото поколение израстващи таланти на града, предоставяйки им възможности за изява, творческо общуване и досег с опита на вече наложените имена. Акцент в програмата ще бъдат и премиерите на нова българска музика от съвременни автори. Идеята е създаване на духовна кореспонденция като мост между културите и поколенията. \r\nТони МИХАЙЛОВ", "date": "2019.06.09", "title": "Пловдив: В града ще се проведе премиерно издание на фестивала „Пловдивски камерни срещи“"}
{"url": "http://www.focus-news.net/news/2019/06/09/2668013/blagoevgrad-zapochna-podgotovkata-na-festivala-folklorna-magiya-v-bansko.html", "text": "Започна подготовката на фестивала „Фолклорна магия“ в Банско. Това съобщиха за  Радио „Фокус“ - Пирин  от отдел „Култура“ към Община Банско. Второто издание на фестивала ще се проведе на 12, 13 и 14 юли. Фестивалът е с конкурсен характер и е предназначен за самодейци от всички фолклорни области на страната, без възрастови ограничения. Участниците са разделени на четири категории – пеене, свирене, танци и демонстрация на обичаи и традиции. Трите дни от фестивала са с дневна конкурсна програма и вечерни концерти на популярни и обичани фолклорни гост-изпълнители. И тази година фестивалът ще премине под надслов „Да съхраним заедно българщината!“ \r\nНатали СТЕФАНОВА", "date": "2019.06.09", "title": "Благоевград: Започна подготовката на фестивала „Фолклорна магия“ в Банско"}
{"url": "http://www.focus-news.net/news/2019/06/09/2668014/sport-balgariya-pobedi-frantsiya-s-32-geyma-v-kitay.html", "text": "България победи фаворита и лидер във временното класиране Франция с 3:2 гейма (18:25, 23:25, 25:21, 25:23, 15:11) след като губеше с 0:2 в началото на мача. Розалин Пенчев отбеляза 18 точки, а Светослав Гоцев и Николай Пенчев добавиха по 12. За Франция най-много точки записаха Жан Патри - 13 и Кевин Тили - 12. \r\nВ класирането вече сме на 11-о място след две победи и четири загуби. Лидер е Бразилия, следват Франция, Иран, Италия, Русия и Канада.  \r\nДвубоят е последен за нашите национали от втория уикенд на турнира Лига на нациите в Нингбо (Китай).", "date": "2019.06.09", "title": "Спорт: България победи Франция с 3:2 гейма в Китай"}
{"url": "http://www.focus-news.net/news/2019/06/09/2668015/abv-shte-dade-preskonferentsiya-na-10-yuni.html", "text": "АБВ ще даде пресконференция на 10 юни. Това съобщиха от пресцентъра на  партията . Събитието ще се проведе на 10 юни 2019 г. от 11.00 часа в централата на ПП АБВ на улица „Врабча“ 23. Участие ще вземат председателят на ПП АБВ Румен Петков и Любомира Ганчева, зам.-председател на ПП АБВ. Тема: В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?", "date": "2019.06.09", "title": "АБВ ще даде пресконференция на 10 юни"}
{"url": "http://www.focus-news.net/news/2019/06/09/2668016/veliko-tarnovo-direktorat-na-natsionalniya-istoricheski-muzey-dots-d-r-boni-petrunova-poluchi-nagradata-zlaten-orel-na-15-iya-festival-na-antichnoto-nasledstvo-orel-na-dunava.html", "text": "Директорът на Националния исторически музей доц. д-р Бони Петрунова получи наградата „Златен орел“ за принос в опазването на културно-историческото наследство. Отличието ѝ бе връчено от кмета на Община Свищов Генчо Генчев по време на 15-ия фестивал на античното наследство „Орел на Дунава“, съобщиха от пресцентъра на  Община Свищов . \r\nДоц. Бони Петрунова е утвърден историк и археолог. Има множество участия в археологически разкопки като ръководител – от 1988 г. до 2017 г. Участва в над 60 археологически експедиции в почти всички краища на България. Носител е на много награди, сред които „Археолог на годината“ през 2018 г. и наградата на Министерството на културата „Златен грифон“ за принос в развитието на българската археологическа наука. \r\n„Щастлив съм, че тази вечер ще връчим на наградата на един достоен човек. На една жена, която покори един от най-трудните археологически обекти – крепостта Лютица“, отбеляза кметът Генчо Генчев и подчерта, че доц. Петрунова ще остане свързана със Свищов и оттук нататък. \r\nПред многобройните присъстващи в античния град Нове доц. Петрунова изрази голямата си благодарност за полученото признание и заяви: „Оттук този „Орел“ ще бъде отнесен в кабинета ми в Националния исторически музей, откъдето двамата ще наблюдаваме, опазваме и популяризираме културното наследство на България“. \r\nПо-рано през деня доц. Петрунова изнесе публична лекция в Свищов на тема „ Древни съкровища, музеи, туризъм“. В нея тя разказа за част от обектите, които е ръководила и за разкритите важни археологически находки.", "date": "2019.06.09", "title": "Велико Търново: Директорът на Националния исторически музей доц. д-р Бони Петрунова получи наградата „Златен орел“ на 15-ия фестивал на античното наследство „Орел на Дунава“"}
{"url": "http://www.focus-news.net/news/2019/06/09/2668005/tass-moldovskiyat-parlament-obyavi-kabineta-na-pavel-filip-za-nezakonen.html", "text": "Молдовският парламент обяви за незаконно правителството, което се оглавява от изпълняващия длъжността премиер Павел Филип. Това се посочва в декларацията, която беше приета в неделя от депутатите единодушно, предава  TACC . \r\n\"Парламентът констатира узурпацията на властта от предишното правителство, което е загубило доверие в Молдова. Вместо мирно прехвърляне на властта кабинетът реши да отговори с дестабилизация. Парламентът признава правителството на Филип за незаконно\", се казва в документа. \r\nДепутатите призоваха и всички служители на правоприлагащите органи \"да не се подчиняват на заповедите на узурпаторите и да преминат на страната на законните власти - парламента, правителството и президента\". \r\nСлед приемането на документа заседанието бе приключено, депутатите провеждат заседания във фракции и комисии. \r\nВ събота усилията на парламентарните партии за преодоляване на политическата криза бяха приветствани от посолствата на САЩ, Русия и ЕС в Молдова, които президентът Игор Додон предупреди за евентуална дестабилизация на положението в републиката. Посланиците на Съединените щати, ЕС и Русия, заедно с държавния глава, пристигнаха в парламента, където депутатите избраха лидера на социалистите Зинаида Гречани за председател и сформираха правителство начело с премиера Майя Санду. Въпреки това Конституционният съд на републиката след два часа обяви тези решения за незаконни. В неделя съдиите временно прехвърлиха правомощията на държавния глава на досегашния премиер  Павел Филип, който подписа указ за разпускане на парламента и свикване на предсрочни избори на 7 септември.  Юлиян Марков", "date": "2019.06.09", "title": "ТАСС: Молдовският парламент обяви кабинета на Павел Филип за незаконен"}
{"url": "http://www.focus-news.net/news/2019/06/09/2668002/ria-novosti-moldova-navliza-v-seriozna-politicheska-kriza.html", "text": "След решенията на Конституционния съд на Молдова за отстраняване на президента Игор Додон и временното прехвърляне на правомощията на държавния глава на изпълняващия длъжността Премиерът Павел Филип, страната е влязла в сериозна политическа криза, казва Фьодор Лукянов, главен редактор на списание \"Русия в глобалната политика\", цитиран от  РИА Новости \r\n\"Както се очакваше, вчерашното решение за създаване на ново молдовско правителство без магната Плахотнюк (молдовския олигарх и лидер на Демократическата партия Владимир Плахотнюк - РИА) не остана (без отговор). Днес Конституционният съд обяви разпускането на парламента и обявяването на предсрочни избори \"Премиерът Филип е назначен за действащ президент, Додон е отстранен. Страната навлиза в голяма политическа криза\", пише Лукянов в своя канал на социалната мрежа „Телеграм“. \r\nСпоред него, \"доколкото в създадената вчера коалиция влязоха идейни опоненти - проруски и проевропейски,  Плахотнюк в интересна позиция -\"срещу всички\". \r\n\"Борбата предстои да се задълбочи - човек, който е поел контрола над държавата срещу слаби, но все пак институции. Резултатът ще бъде много красноречив\", прогнозира руският експерт. \r\nПроруската Социалистическа партия на Република Молдова, президентът Игор Додон и проевропейският блок АКУМ сформираха парламентарно мнозинство в събота и след три месеца изчакване страната получи ново правителство. Конституционният съд обяви тези решения за незаконни и парламентът отговори, че Демократическата партия, която все още е на власт, се опитва да узурпира властта чрез Съда. \r\nМолдовският президент Игор Додон смята, че решението на Конституционния съд относно временното прехвърляне на правомощията на държавния глава на Филип е насочено към по-нататъшна узурпация на властта.  Юлиян Марков", "date": "2019.06.09", "title": "РИА Новости: Молдова навлиза в сериозна политическа криза"}
{"url": "http://www.focus-news.net/news/2019/06/09/2668010/sloboden-pechat-makedoniya-spored-germanskoto-pravitelstvo-italianskata-mafiya-izpolzva-albanski-bandi-za-targoviya-s-kokain.html", "text": "Албанците заемат четвърто място сред чужденците, заловени от полицията за престъпления на организираната престъпност, пише Deutsche Welle на албански език, цитирана от македонското издание  „Слободен печат“ \r\nВ Германия организираните престъпни групи от Албания работят в полза на италианската мафия. Това е в отговора на германското правителство на питането на Зелените за влиянието на италианската мафия. Наред с другото, отговорът на германското правителство гласи: \r\n„Смята се също, че някои членове на италианската организирана престъпност си сътрудничат с наркотрафиканти и групи от албански произход. Това засяга търговията с продукти от канабис, които се произвеждат основно в Албания. \r\nОсвен това има разделение на работата по трафик на наркотици (кокаин) от Южна Америка към Европа и по-нататъшен транспорт в Европа. Членове на италиански престъпни групи организират закупуването на кокаин в съответните страни, а граждани  от албански произход и техните структури предприемат логистични задачи за транспортиране на нелегални стоки от европейските пристанища и тяхното по-нататъшно разпространение в Европа“, се казва в доклада. \r\nОсвен албанците, италианската мафия, която оперира в Германия, също си сътрудничи с рокерски групи, както и с руско-евразийските организирани престъпни групи. \r\nСпоред полицейски доклад на германското вътрешно министерство албанците заемат четвърто място сред чуждестранните граждани, арестувани от полицията за престъпления, свързани с организираната престъпност, съобщава същият източник.  Юлиян Марков", "date": "2019.06.09", "title": "„Слободен печат“ (Македония): Според германското правителство италианската мафия използва албански банди за търговия с кокаин"}
{"url": "http://www.focus-news.net/news/2019/06/09/2668018/bozhidar-nosikov-s-vsyaka-sledvashta-godina-narastva-broyat-na-uchastnitsite-v-detskata-lyatna-akademiya-sharena-vakantsiya-v-asenovgrad.html", "text": "С всяка следваща година нараства броят на участниците в детската лятна академия „Шарена ваканция“ в Асеновград. Това каза за  Радио „Фокус“ – Пловдив  Божидар Носиков, секретар на Местната комисия за борба срещу противообществените прояви на малолетните и непълнолетните към Община Асеновград. По думите му инициативата се развива все по-позитивно, като все повече хора разбират за нея, доверяват се на организаторите и записват децата си. „Инициативата „Шарена ваканция“ се посреща доста добре от хората. Няма оплаквания или изразено недоверие. Всички деца, които са преминали през инициативата, остават доволни. Благодарение на мерките за сигурност, които всеки път предприемаме, до този момент нямаме неприятен случай или инцидент с дете“, каза Носиков. \r\nНа въпрос какво носи на едно дете „Шарена ваканция“, той отговори, че му носи приятното усещане да се занимава с интересни неща и то без да има задължителен елемент. „Децата намират сродни души, защото там те се събират по интереси, успяват да намерят една допълнителна сцена за себе си и да не страдат толкова от ваканционно безделие, което да им носи само скука. Детето има абсолютна свобода, има право на избор. Инициативата е доброволна и присъствието на всяко едно занимание не е задължително“, обясни Носиков. \r\nТони МИХАЙЛОВ", "date": "2019.06.09", "title": "Божидар Носиков: С всяка следваща година нараства броят на участниците в детската лятна академия „Шарена ваканция“ в Асеновград"}
{"url": "http://www.focus-news.net/news/2019/06/09/2668019/pazardzhik-vremenno-se-ogranichava-dvizhenieto-v-aktivnata-lenta-na-am-trakiya-pri-km-85-v-posoka-burgas-poradi-avariral-tir.html", "text": "Временно се ограничава движението в активната лента на АМ „Тракия“ при км 85 в посока Бургас поради аварирал ТИР. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента и се регулира от „Пътна полиция“.", "date": "2019.06.09", "title": "Пазарджик: Временно се ограничава движението в активната лента на АМ „Тракия“ при км 85 в посока Бургас поради аварирал ТИР"}
{"url": "http://www.focus-news.net/news/2019/06/09/2668021/plovdiv-za-deveta-poredna-godina-v-gradskata-biblioteka-paisiy-hilendarski-v-asenovgrad-shte-se-provede-initsiativata-vakantsiya-v-bibliotekata.html", "text": "За девета поредна година в Градската библиотека „Паисий Хилендарски“ в Асеновград ще се проведе инициативата „Ваканция в библиотеката“. Това каза за  Радио „Фокус“ – Пловдив  директорът на културната институция Милена Марковска. Лятната детска програма на библиотеката ще стартира на 2 юли и ще продължи до средата на септември, непосредствено преди началото на новата учебна година. Заниманията ще се провеждат два пъти седмично – вторник и четвъртък, за времето между 10.00 и 12.00 часа. „Това е една от традиционните програми на нашата библиотека, която се стреми да приобщи децата към това обществено пространство, да ги социализира, да ги държи близо до книгата и знанието, да развива тяхното творческо мислене и творчески заложби. Програмата е изключително популярна сред местната общност. Още от миналия месец имаме запитвания от деца и родители кога ще започне записването на желаещите. Това вече е факт и всеки родител може да подаде заявление за участие на детето му в програмата „Ваканция в библиотеката“. Заявленията се подават на място в Градската библиотека, както и при Местната комисия за борба срещу противообществените прояви на малолетните и непълнолетните в Асеновград“, каза Марковска. \r\nТя посочи, че се очаква децата отново да проявят голям интерес към лятната програма на библиотеката. „През всяка следваща година броят на заявилите участие деца нараства. Няма ограничение за броя на участниците, тъй като целта ни е да дадем възможност на всяко от децата да се включи. Записването може да продължи дори през ваканцията. То се налага поради факта, че трябва да имаме съгласието на родителите и някаква относителна обозримост за броя на децата, тъй като през миналата година се записаха 230 деца“, коментира Милена Марковска.  \r\n„Целта на „Ваканция в библиотеката“ е отново да прекараме смислено време заедно с децата, да научим нови неща, да се забавляваме, да творим, да приобщим децата към библиотеката, знанието, науката и културата. Децата ще имат възможност да се включат в много творчески работилници, ще каним външни лица, които да им показват техники за работа с различни материали. Също така ще имаме много презентации, срещи с представители на различни професии, които ще разкажат на децата за своите занимания. Библиотеката успя да подготви проект, който се нарича „Творческо-образователни еко ателиета за деца“, в който успяхме да привлечем като партньори ОИ „Старинен Пловдив“ и читалище „Светлина“ в село Труд. С този проект кандидатстваме пред Национален дарителски фонд „13 века България“. Надяваме се да одобрят проекта ни и да видят неговия потенциал. Този проект е насочен към формиране у децата на екологична култура, култура на потребление, също към изграждане на креативност у тях. Надявам се, че ще имаме възможност още през лятото да обърнем внимание на децата и към тази важна тема, по която библиотеката активно работи през последните години“, каза още директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2019.06.09", "title": "Пловдив: За девета поредна година в Градската библиотека „Паисий Хилендарски“ в Асеновград ще се проведе инициативата „Ваканция в библиотеката“"}
{"url": "http://www.focus-news.net/news/2019/06/09/2668022/sport-sponsorite-zapochnaha-da-zaryazvat-neymar.html", "text": "Спонсори ще прекратят временно отношенията си с най-скъпия футболист в историята Неймар заради обвиненията за изнасилване от страна на бразилския модел Наджила Тринидад. \r\nОт компанията \"Ен Ар Спортс\" разкриват, че заедно с някои от спонсорите имат договорка да прекратят временно рекламните кампании след скандала, но не се уточнява за кои спонсори става дума. \r\nОт компанията твърдят обаче, че нито един договор за спонсорство на Неймар не е бил анулиран. \"Мастъркард\" планираше рекламна кампания с Неймар, която да съвпадне с Копа Америка, но в бразилските медии се появиха информации, че е отменена. Компанията \"Найк\", която също е спонсор на Неймар, изрази силно безпокойство относно обвиненията.", "date": "2019.06.09", "title": "Спорт: Спонсорите започнаха да зарязват Неймар"}
{"url": "http://www.focus-news.net/news/2019/06/09/2668025/obshtina-belovo-shte-otbelezhi-140-godini-ot-rozhdenieto-na-polkovnik-georgi-ilchev.html", "text": "През тази година се навършват 140 години от рождението на полковник Георги Христов Илчев, кавалер на Кръста „За Храброст“ IV степен. Това каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че полковник Илчев е роден през 1879 г. в Голямо Белово. „Постъпва на военна служба на 21 септември 1897 г. Завършва Военното училище с 22 випуск и е произведен в чин подпоручик на 1 януари 1901 г., като е зачислен на длъжност взводен командир в 18-ти пехотен Етърски полк. На 30 януари 1923 г. е произведен в чин полковник и е назначен в щаба на жандармерията. Той е участник в Балканската война – командир в 39-ти пехотен солунски полк и се сражава срещу турските войски при Чисто-Тепе и Велийца на 5 октомври 1912 г., за освобождаването на Якоруда на 7 октомври 1912 г., при Елешница на 9 октомври 1912 г., при Просечен на 22 октомври 1912 г., за освобождаването на Драма на 23 октомври 1912 г., при Кумрулар на 5 ноември 1912 г., за освобождаването на Скеча/Ксанти/ на 7 ноември 1912 г. По време на Междусъюзническата война (1913) се сражава срещу сръбските войски при Серка планина на 17 и 18 юни 1913 г., за завладяването на Криволашката укрепена позиция и за разгрома на Тимошката дивизия от 19 до 21 юни 1913 г., на позицията Голак от 4 до 8 юли 1913 г., при село Драгобращ на 10 юли 1913 г. и за завладяването на връх Занога на 14 и 15 юли 1913 година“, обясни Попова. \r\n„Полковник Георги Илчев е награждаван с множество военни отличия“, посочи тя. Тя обясни, че след края на Първата световна война Илчев продължава да служи в армията. „Със Заповед № 182 от 10 декември 1920 г. е назначен за командир на 18-та дружина (бившият 18-ти пехотен Етърски полк). През 1924 г. е назначен за началник на 9-ти пограничен сектор. Уволнен е от армията през 1928 г. През май 1934 г. в памет на началника на Школата за запасни подпоручици в Скопие през 1916 г.- Борис Дрангов, той издава брой единствен на вестник „Дрангов лист“, в който описва героя така: „ Той вдъхваше вяра на юначество, да презира опасността и смъртта! …По тия планински върхове Дрангов винаги заставаше на най-високата точка, прав като някой библейски пророк и с живото си разбираемо вдъхновено слово сочеше на школниците, колко е прекрасна и велика нашата родина, колко и как трябва да я обичат и пазят и че е достойно за нея самоотвержено да се умре…“. През 1941г. о.з. полковник Илчев издава брой единствен на вестник „Скопска школа“. Той остава верен на завета на подполковник Борис Дрангов: „Бъди възторжен идеалист, смел до безумство, влюбен в България до фанатизъм, честен до самопожертвуване“, коментира Попова. По думите и, днес паметта за полковник Илчев е заличена – не е известна датата на кончината му, но са важни усилията да бъде възкресен споменът за него. \r\nВаня НИКОЛОВА", "date": "2019.06.09", "title": "Община Белово ще отбележи 140 години от рождението на полковник Георги Илчев"}
{"url": "http://www.focus-news.net/news/2019/06/09/2668027/plovdiv-zatrudneno-e-dvizhenieto-na-paten-vazel-skobeleva-mayka-zaradi-avariral-tir.html", "text": "Затруднено е движението на пътен възел \"Скобелева майка\" заради аварирал ТИР. Това съобщи за  Радио \"Фокус\"- Пловдив  говорителят на ОДМВР. Сигналът е подаден към 13.40 часа. Поради техническа неизправност на камиона се спукал маркуч и е изтекла нафта. Няма пострадали хора. На място са екипи на полицията и пожарната. Създава се организация за почистване на пътното платно.  \r\nЦветана ТОНЧЕВА", "date": "2019.06.09", "title": "Пловдив: Затруднено е движението на пътен възел \"Скобелева майка\" заради аварирал ТИР"}
{"url": "http://www.focus-news.net/news/2019/06/09/2668026/tass-izborite-v-kazahstan-protichat-bez-seriozni-narusheniya.html", "text": "Изборите за президент на Казахстан се провеждат на високо организационно ниво и без сериозни нарушения. Това съобщи в неделя заместник-председателят на Държавната дума, координатор на групата на международните наблюдатели на Парламентарната асамблея (ПА) на Организацията на Договора за колективна сигурност (ОДКС) Сергей Неверов, цитиран от пресслужбата на фракцията на „Единна Русия“, предава  TACC . \r\nНеверов заяви, че наблюдатели са посетили около 50 избирателни секции, а в навечерието на изборите наблюдателната мисия на ОДКС е посетила избирателните щабове на всички кандидати за президент в Казахстан и се е срещнала с ръководството на Централната избирателна комисия. “Няма сериозни оплаквания или коментари”, отбеляза Неверов. \r\nМисията на наблюдателите на президентските избори в Казахстан на ПА на ОДКБ включва 17 представители на националните парламенти на Русия, Беларус, Армения и Таджикистан. Общо, според Неверов, в страната работят повече от хиляда международни наблюдатели от различни организации. \r\nКазахтанската полиция в неделя в Нур-султан е задържала няколко десетки души, които са протестирали в деня на президентските избори в страната,  съобщава кореспондентът на ТАСС. \r\nМитингът се е провеждал в близост до двореца \"Жастар\". Полицията е използвала сила, за да разпръсне протестиращите. \r\nСлужители на правоприлагащите органи са задържали и качили в автобуси няколко десетки души. \r\nХората, взели участие в митинга, са скандирали \"Свобода!\" и са заявили, че не признават легитимността на президентските избори, тъй като, както те твърдят, не е било отделено достатъчно време за тяхното провеждане и запознаване с програмите на кандидатите. Понастоящем правоохранителните органи на практика са прочистили района пред двореца „Жастар“ от протестиращите.  Юлиян Марков", "date": "2019.06.09", "title": "ТАСС: Изборите в Казахстан протичат без сериозни нарушения"}
{"url": "http://www.focus-news.net/news/2019/06/09/2668023/blagoevgrad-vazstanovyava-se-dvizhenieto-na-tovarni-prevozni-sredstva-prez-mitnicheski-punkt-zlatarevo.html", "text": "От 15.00 часа се възстановява движението на товарни превозни средства през Митнически пункт „Златарево“. Това съобщиха от пресцентъра на  Агенция „Митници“ . Митническата обработка на товарни автомобили бе прекъсната временно поради пожар, засегнал административната сграда, намираща се в непосредствена близост до трасетата за митническа обработка на камиони. Обгорялата конструкция вече е разчистена и са създадени условия за нормална обработка на товарни превозни средства. \r\nДвижението на леки автомобили и автобуси също се осъществява нормално. \r\nСкоростта на движение на превозните средства на територията на пункта е ограничена до 5 км/ч.", "date": "2019.06.09", "title": "Благоевград: Възстановява се движението на товарни превозни средства през Митнически пункт „Златарево“"}
{"url": "http://www.focus-news.net/news/2019/06/09/2668028/veliko-tarnovo-s-14-namalyavat-detsata-v-gradinite-v-oblastta-prez-uchebnata-20182019-godina-v-sravnenie-s-predhodnata.html", "text": "С 1.4 % намаляват децата в градините в областта през учебната 2018/2019 година в сравнение с предходната. Записаните деца в детските заведения са общо 6 547. Това сочат данни на Териториално статистическо бюро – Север, Отдел „Статистически изследвания – Велико Търново“. От там уточниха за  Радио „Фокус“ – Велико Търново , че към 1 декември 2018 година в областта са функционирали 74 самостоятелни градини, като 41 от тях са в градовете, а останалите 33 – в селата. Най-много са те в община Велико Търново – 22, като следва Горна Оряховица – с 12. Местата в тях намаляват от 9 178 за учебната 2013/2014 година до 8 879 за 2018/2019 година. Средният брой деца в една детска градина за областта е 88, като за градовете е значително по-голям – 126, отколкото за селата, където цифрата е 42. Една група се формира средно от 24 деца, съответно – 26 в градовете и 18 в селата. \r\nПедагогическият персонал, зает в детските градини, е 601, като детските учители са 557. \r\nЛуиза ТРАНЧЕВА", "date": "2019.06.09", "title": "Велико Търново: С 1.4% намаляват децата в градините в областта през учебната 2018/2019 година в сравнение с предходната"}
{"url": "http://www.focus-news.net/news/2019/06/09/2668017/vzglyad-v-moldova-prognozirat-arest-za-prezidenta-igor-dodon.html", "text": "В Молдова прогнозират арест за президента Игор Додон, пише руският вестник  „Взгляд“ . \r\n„Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всяко отношение ”, заяви молдовският политически анализатор Сергей Назария за вестника, коментирайки отстраняването на молдовския президент от властта и назначаването на предсрочни парламентарни избори. \r\n„Законодателството в Молдова не се спазва дълго време и то не се спазва от всички. Това, което се случи вчера в нашия парламент, трябваше да се случи през март, веднага след изборите. А това коалиционно споразумение щеше бъде подкрепено от обществото ”, смята ръководителят на молдовския център за стратегически анализ и прогноза EST-VEST Сергей Назария. \r\n„Ако оставим настрана политическите пристрастия и внимателно прочетем конституцията - ще видите, че ако не бъде постигнато споразумение в рамките на 90 дни, тогава президентът е длъжен да разпусне парламента. Така,че  законово, Конституционният съд е прав ”, обясни Назария. \r\n\"Що се отнася до политическия компонент, тук също има проблем, защото Додон е обвинен, че получава финансиране за своята партия от Русия, което позволява на опонентите му да го обвинят в държавна измяна и опит за организиране на преврат\", продължи източникът. \r\n„Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всички отношения. Плахотнюк спечели тактическа победа, но накрая той също ще бъде „натопен“. И стратегически, в тази ситуация, Майя Санду и унионистите (привържениците на обединение с Румъния – бел. ред.) печелят, ”казва Назарий, наричащ  настоящата ситуация „опасна за молдовската държавност“. Според него \"политиката на Русия в молдовско направление се е пропукала\". \r\n„Руски експерти, оказващи влияние върху политическото вземане на решения в Молдова, погрешно оцениха ситуацията. Фактът, че притискаха Додон от всички страни  да сключи сделка с АКУМ, е грешка, от която унионистите ще се възползват . \r\nИзданието припомня, че в неделя Конституционният съд на републиката постанови, че изпълняващият длъжността премиер Павел Филип като временен президент на Молдова трябва да разпусне парламента и да определи дата за предсрочни избори. \r\nПо-късно стана известно, че Филип е подписал указ за разпускане на парламента, а предсрочните избори са насрочени за 7 септември. \r\nПрезидентът Игор Додон призова народа на страната да протестира, а неговото отстраняване нарече „опит за узурпиране на властта“. \r\nПрезидентската партия на социалистите и блокът на АКУМ се договориха за алианс в събота, след което сформираха правителство, но молдовският конституционен съд обяви, че те не не са спазили сроковете и обяви действията им за незаконни. \r\nСоциалистите и АКУМ от своя страна определиха действията на конституционния съд като опит за \"узурпиране на властта в полза на Демократическата партия\", след което приеха декларация \"За завладяната държава\".  Юлиян Марков", "date": "2019.06.09", "title": "„Взгляд“: В Молдова прогнозират арест за президента Игор Додон"}
{"url": "http://www.focus-news.net/news/2019/06/09/2668012/tass-demokraticheskata-partiya-na-moldova-provezhda-miting-pred-parlamenta.html", "text": "Демократическата партия на Молдова (ДПМ), водена от нейния лидер Владимир Плахотнюк, се събра на митинг срещу президента Игор Додон, парламента и назначеното от него правителство на Майя Санду. Това съобщава кореспондентът на  ТАСС  от мястото на събитието. \r\nЗаедно с лидера на партията, протестът, преминаващ през главните улици, бе оглавен от изпълняващия длъжността премиер Павел Филип, който в неделя подписа указ за разпускане на парламента и свикване на предсрочни избори. Трафикът по централните улици на столицата е блокиран от полицията. \r\nКолоната достигна до централния площад, скандирайки \"Защитавай Конституцията\", \"ДПМ\", \"Ние сме народа\". На централния площад на Кишинев, където миналата нощ бе монтирана подвижна сцена, няколко хиляди души очакваха протеста, повечето от които са били доведени със стотици автобуси от различни части на страната. \r\n„Игор Додон трябва незабавно да подаде оставка, а в страната е необходимо да се проведат парламентарни и президентски избори. Това заяви лидерът на ДПМ Влад Плахотнюк от сцената, поставена на централния площад, съобщава Agora.md, цитирана от електронното издание на вестник  „Молдавские Ведомости“ . \r\n„Благодаря ви, че сте тук,“  каза лидерът на ДПМ. \"Заедно ние дойдохме да изразим послание на солидарност и решимост да защитим страната си от група безотговорни политици, които се опитват да я присвоят, като вземат незаконни решения и насилствено завзеха всички държавни институции.\" Това е преврат, координиран от Игор Додон, зелено човече (извънземен – бел. ред.), воден отвън. Той все още мисли, че е президент на страната. Той вече не е президент. Додон е президент, който се нуждае от одобрение за всичко, което прави в тази страна. Той се опита да федерализира страната ни, да я даде на чужденци. Той предаде народа“.  Юлиян Марков", "date": "2019.06.09", "title": "ТАСС: Демократическата партия на Молдова провежда митинг пред парламента"}
{"url": "http://www.focus-news.net/news/2019/06/09/2668029/edi-rama-vchera-ilir-mita-reshi-sadbata-si-kato-prezident.html", "text": "Албанският премиер Еди Рама предупреди днес, че албанският президент Илир Мета е загубил правото си да остане в кабинета си. Според него решението за отмяна на изборите, които бяха насрочени за 30 юни, не е последното чудо на Илир Мета, подчертавайки, че такива ситуации ще има все повече пред албанския телевизионен канал Top Chanel, цитиран от македонското електронно издание  “Слободен печат“ .  \r\n„Президентът на републиката се прояви в събота като спасител на опозицията“ като Рама предупреди, че планът е политическо самоубийство, той е правно невалиден и срамен в морално отношение. „И не се учудвайте, ако ви кажа, че още не сте виждали нищо от лицето на спасителя на опозицията. Това не е последната лудост, ще има повече. Едно нещо е сигурно, независимо дали Сали (Бериша) иска или дали Лулзим (Баша) иска или или не, изборите ще се проведат на 30 юни. Конституцията на републиката не е филджан (чаша за турско кафе – бел. прев.), който се обръща. Изборите не са дъното на турското кафе, което се обръща с чашата. Вчера Илир Мета реши съдбата си за президент, който загуби правото си да остане на тази служба!“ - заяви  ръководителят на албанското правителство Еди Рама  \r\nВ събота президентът на Албания Илир Мета отложи местните избори на 30 юни, като отмени указа си от миналия ноември.  Юлиян Марков", "date": "2019.06.09", "title": "Еди Рама: Вчера Илир Мита реши съдбата си като президент"}
{"url": "http://www.focus-news.net/news/2019/06/09/2668031/milena-markovska-gradska-biblioteka-paisiy-hilendarski-asenovgrad-bibliotekata-uchastva-aktivno-v-zhivota-na-obshtnostta-osobeno-na-podrastvashtite.html", "text": "Градската библиотека „Паисий Хилендарски“ в Асеновград участва активно в живота на общността, особено на подрастващите. Това каза за  Радио „Фокус“ – Пловдив  директорът на културната институция Милена Марковска във връзка с предстоящото девето поредно издание на лятната детска програма „Ваканция в библиотеката“. „Екипът на библиотеката често посещава детските градини и училищата в града. Имаме едно много добре изградено партньорство. Учителите все по-често водят децата в библиотеката, за да провеждат часове. Вече голяма част от тях организират Празника на буквите тук, дори завършването и раздаването на свидетелствата. Децата усещат пространството на библиотеката като нещо много близко до тях. Поради тази причина имат желание да се включват в нашите занимания – защото знаят, че ще е интересно, забавно, че ще имат възможност да използват съвременни технологии, че програмата ни не е насочена само към книгите, които в 21-ви век не са единствените източници на информация“, коментира Милена Марковска. \r\nДиректорът на Градската библиотека „Паисий Хилендарски“ каза още, че по време на „Ваканция в библиотеката“ и тази година ще има деца доброволци, които ще помагат в организирането на програмата. „Миналата година наградата за най-активните доброволци беше посещение в пловдивската библиотека „Иван Вазов“. През тази година смятаме да организираме посещение на Раннохристиянската базилика за най-активните доброволци“, посочи Марковска.  \r\n„Надявам се, че и това лято в библиотеката ще бъде интересно за децата. Библиотечният екип очаква с нетърпение започването на програмата. Именно тази програма ни кара да се върнем към детското в себе си. Покрай децата се зареждаме с много енергия и ентусиазъм“, коментира директорът на Градската библиотека в Асеновград. \r\nТони МИХАЙЛОВ", "date": "2019.06.09", "title": "Милена Марковска, Градска библиотека „Паисий Хилендарски“ - Асеновград: Библиотеката участва активно в живота на общността, особено на подрастващите"}
{"url": "http://www.focus-news.net/news/2019/06/09/2668032/yavor-gechev-chetiri-lapi-startirame-mashtabna-kampaniya-za-osinovyavane-na-bezdomni-zhivotni.html", "text": "Стартираме мащабна кампания за осиновяване на бездомни животни. Това каза Явор Гечев от Фондация „Четири лапи“ в интервю за  Агенция „Фокус“ . „Това е една кампания, която подготвяме много отдавна. Началното събитие ще бъде с популярното издание на „Пощенска кутия за приказки“, което ще се проведе от 18.00 часа в Кино „Кабана“ в парка пред Националния дворец на културата в София. Там свои разкази, посветени на нашите най-добри приятели четириногите, ще прочетат Любен Дилов – син, Стефан А. Щерев, Ивет Добромирова, Азис и още доста известни личности“, заяви Явор Гечев. Той отбеляза, че като част от кампанията, предстоят и още много събития, като изложби и конкурси. „Надяваме се да имаме възможност и за повече билборди в София и в страната. Основното място, на което ще се провежда кампанията е в интернет и социалните мрежи, където ние ще представяме животните, за които търсим дом“, посочи Гечев и допълни, че едно от тези животни е кучето Снежана, която е лицето на кампанията. „Тя е едно кученце, което спасихме буквално пред офиса ни в София. Снежана беше изоставено заедно със сестричката си. Близо три месеца по-късно тя е готова за осиновяване и довечера ще бъде представена на събитието за откриване на кампанията“, каза още той. \r\nИрина ИВАНОВА  Пълния текст на интервюто четете по-късно в „Мнение”", "date": "2019.06.09", "title": "Явор Гечев, „Четири лапи“: Стартираме мащабна кампания за осиновяване на бездомни животни"}
{"url": "http://www.focus-news.net/news/2019/06/09/2668020/tass-prezidentat-na-moldova-igor-dodon-napravi-promeni-vav-varhovniya-savet-za-sigurnost-na-stranata.html", "text": "Молдовският президент Игор Додон ще направи промени в състава на Върховния съвет за сигурност (ВСС) на страната във връзка с политическата криза, предава  TACC . \r\n\"Днес ще подпиша указ за утвърждаване на новия състав на ВСС и всички решения в страната през следващите дни ще бъдат взети в съответствие с решенията на този орган,\" каза Додон. Във ВСС влизат председателят на парламента, министър-председателят, министърът на вътрешните работи, министърът на отбраната, съветниците на президента и ръководителите на някои парламентарни комисии. \r\nМолдовският парламент, който не успя да формира управляваща коалиция и правителство след изборите през февруари, успя да избегне заплахата от разпускане и организирането на предсрочни избори в събота. Това стана, след като социалистите, подкрепящи президента, се споразумяха с проевропейския блок АКУМ (Сега) да се противопоставят на Демократическата партия на Молдова (ДПМ), която контролираше бившия парламент и кабинета на министрите, водена от олигарх Владимир Плахотнюк. Зинаида Гречани, лидер на социалистите, бе избрана за председател на парламента и беше сформирано правителство, водено от министър-председателя Майя Санду, която оглавява Партията за действие и солидарност в блока АКУМ. \r\nСлед обжалването на ДПМ обаче Конституционният съд обяви тези действия за незаконни. Съдиите заявиха, че парламентът не е одобрил правителството в определения срок и прехвърли президентските правомощия на действащия премиер от ДПМ Павел Филип. След това Филип подписа указ за разпускане на парламента вместо държавния глава. Додон разглежда това като опит за узурпиране на властта. \r\nСоциалистическата партия на Република Молдова счита, че решенията на Конституционния съд (КС) са неконституционни. \r\n\"Социалистическата партия не признава всички решения на така наречения Конституционен съд. Тези действия са противоконституционни и целят дестабилизиране на положението в страната. Ние потвърждаваме, че всичко, което се случва и всички действия на Демократическата партия и нейните лидери не са нищо друго, освен узурпация на държавата, което според конституцията е най-грубото престъпление срещу народа и страната, ”се казва в декларацията на уебсайта на партията.  Юлиян Марков", "date": "2019.06.09", "title": "ТАСС: Президентът на  Молдова Игор Додон направи промени във Върховния съвет за сигурност на страната"}
{"url": "http://www.focus-news.net/news/2019/06/09/2668033/burgas-vremenno-dvizhenieto-po-pat-i-9-varna-burgas-v-uchastaka-obzor-banya-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път I-9 Варна - Бургас в участъка Обзор - Баня се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.06.09", "title": "Бургас: Временно движението по път I-9 Варна - Бургас в участъка Обзор - Баня се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/06/09/2668039/veliko-tarnovo-zapochvat-remonti-na-komprometirani-sled-valezhite-uchastatsi-ot-patnata-mrezha-v-obshtina-svishtov.html", "text": "Започват текущи ремонти на компрометирани след валежите участъци от пътната мрежа в община Свищов. Дейностите са финансирани от Агенция „Пътна инфраструктура“, които отговарят за отсечките. От Общината уточниха за  Радио „Фокус“ – Велико Търново , че ремонтите ще са основно по пътищата между населените места. До тях се стигна, след като кметът на Свищов Генчо Генчев проведе среща с директора на Областно пътно управление - Велико Търново инж. Венцислав Ангелов и го запозна със ситуацията. Незабавно след това са набелязани конкретни мерки за рехабилитация на засегнатите потенциално опасни места. Ремонтирани ще бъдат републикански път II-52 от Свищов до гарата на село Ореш; третокласен път 304 от Свищов до село Царевец и третокласен път 302 от ремонтирания участък на село Драгомирово до село Морава и от село Морава до изхода за главен път Е-83. \r\nЛуиза ТРАНЧЕВА", "date": "2019.06.09", "title": "Велико Търново: Започват ремонти на компрометирани след валежите участъци от пътната мрежа в община Свищов"}
{"url": "http://www.focus-news.net/news/2019/06/09/2668035/gd-granichna-politsiya-intenziven-e-trafikat-za-tovarni-avtomobili-na-punktovete-kapitan-andreevo-i-lesovo-na-izhod-ot-stranata.html", "text": "Интензивен е трафикът за товарни автомобили на пунктовете „Капитан Андреево“ и „Лесово“ на изход от страната. Това съобщиха от  ГД „Гранична полиция“  като информацията е към 15.00 часа. На ГКПП „Маказа“ трафикът е интензивен и в двете посоки за леки автомобили. На ГКПП „Кулата“ трафикът е интензивен и в двете посоки за леки и товарни автомобили. Трафикът на ГКПП „Калотина“ е интензивен на вход за леки автомобили. На българо-румънската граница трафикът е нормален на всички гранични контролно-пропускателни пунктове. \r\nЗапочна пропускането и на товарни автомобили в двете посоки на българо-македонската граница на ГКПП Златарево. Трафикът на останалите пунктове е нормален. \r\nФериботът Оряхово - Бекет превозва само товарни автомобили.", "date": "2019.06.09", "title": "ГД „Гранична полиция“: Интензивен е трафикът за товарни автомобили на пунктовете „Капитан Андреево“ и „Лесово“ на изход от страната"}
{"url": "http://www.focus-news.net/news/2019/06/09/2668040/v-stolichna-obshtina-shte-se-provede-preskonferentsiya-za-sastoyanieto-na-obshtinskite-druzhestva-i-lechebni-zavedeniya.html", "text": "На 10 юни в 10.30 в зала 1 на Столична община (ул. „Московска 33“) ще се проведе пресконференция за състоянието на общинските дружества и лечебни заведения. Това съобщиха от  Столичния общински съвет . На нея председателят на Комисията по икономика и собственост Николай Стойнев ще даде информация за посоките на развитие на общинските дружества. Д-р Веселин Милев - председател на комисията по здравеопазване, ще представи състоянието на общинските лечебни заведения.", "date": "2019.06.09", "title": "В Столична община ще се проведе пресконференция за състоянието на общинските дружества и лечебни заведения"}
{"url": "http://www.focus-news.net/news/2019/06/09/2668041/api-ogranicheno-e-dvizhenieto-po-pat-i-9-varna-burgas-v-uchastaka-obzor-banya-za-lekite-avtomobili-obhodat-e-prez-dyulinski-prohod.html", "text": "Временно се ограничава движението по път I-9 Варна - Бургас в участъка Обзор - Баня поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението на МПС до 3.5 т се осъществява през Дюлински проход. Тежкотоварните МПС изчакват на място.", "date": "2019.06.09", "title": "АПИ: Ограничено е движението по път I-9 Варна - Бургас в участъка Обзор - Баня, за леките автомобили обходът е през Дюлински проход"}
{"url": "http://www.focus-news.net/news/2019/06/09/2668038/kathimerini-nov-goresht-intsident-mezhdu-gartsiya-i-turtsiya-ne-e-izklyuchen-spored-bivsh-gratski-premier.html", "text": "Опасността от \"горещ инцидент\" с Турция е все по-възможен, предупреждава бившият премиер Костас Симитис в статия в гръцкия вестник  Kathimerini . \r\nПо отношение на „кризата около Имия“, която доведе Гърция и Турция до ръба на войната няколко дни след като той стана министър-председател през януари 1996 г., Симитис казва, че „не е изключено сегашното турско ръководство да има подобни проекти“. \r\nСтатусът на Имия, две необитаеми островчета в гръцки териториални води, близо до турското крайбрежие, е оспорван от Турция. \r\nБившият министър-председател смята, че новото правителство, което ще бъде сформирано след изборите през юли, трябва да се заеме с отношенията с Турция и предупреждава, че \"въпросите са известни, но актуалната обстановка е различна от тази, които е налице от десетилетия\". \r\nЗа Симитис най-значимият нов фактор е откриването на запасите от природен газ в Кипърската изключителна икономическа зона (ИИЗ) и спекулациите, че подобни запаси от нефт и газ съществуват в някои части на кипърския и гръцкия шелф. \r\nСимитис също смята, че кризата в Имия \"не е била случайна ... след като тогавашното турско ръководство искаше да се възползва от кризата, предизвикана от болестта на неговия предшественик Андреас Папандреу, неговата оставка и избирането на ново ръководство, което вярваха, че могат да изненадат“. \r\n\"Не е изключено подобни проекти да се кроят от сегашното турско ръководство\", казва бившият премиер, добавяйки, че \"интензивната политическа конфронтация в Гърция преди изборите създава благоприятни условия за такива действия\". \r\n„Турция може да реши, че този период дава възможност за налагане на възгледите си за преочертаване на териториалните води на Гърция и континенталния шелф”, отбелязва Симитис.  Юлиян Марков", "date": "2019.06.09", "title": "Kathimerini: Нов „горещ инцидент“ между Гърция и Турция не е изключен  според бивш гръцки премиер"}
{"url": "http://www.focus-news.net/news/2019/06/09/2668024/moldavskie-vedomosti-privarzhenitsi-na-demokraticheskata-partiya-blokirat-darzhavnite-institutsii.html", "text": "Поддръжниците на Демократическата партия на Молдова (ДПМ) блокират държавните институции, за да попречат на новото правителство да започне работа, пише електронното издание на молдовския вестник  „Молдавские Ведомости“ . \r\nКакто съобщават кореспондентите на молдовската агенция ИНФОТАГ от центъра на Кишинев, цяла нощ  привържениците на ДПМ стояха на входа на правителствената сграда, Министерството на вътрешните работи, Главната прокуратура, други министерства и държавни институции. Те са поставили палатки пред всяка сграда, където са останали през цялата нощ. Поддръжниците на ДПМ продължават окупацията и в неделя, като разговарят неохотно с журналисти и казват, че \"са дошли да защитават институциите от завземане.\" Сутринта на окупаторите е доставена храна и вода по организиран начин, информират от агенцията. \r\nВ неделя Демократическата партия провежда масов митинг \"в защита на държавната и съдебната власт\". Заявено е участие на до 50 хиляди души. От всички области на Република Молдова се движат колони с автобуси с хора. За да се проведе митингът, на централния площад на Кишинев беше издигната огромна сцена, монтирана цяла нощ. Митингът започна по обяд. \r\nСитуацията в Кишинев е спокойна, трафикът не е спрян, включително и през централния площад. В същото време в града патрулират подсилени полицейски отряди, полицейски коли стоят на всички основни кръстовища. Засилена е охраната на държавните институции и дипломатическите мисии. \r\nДействащият министър-председател, заместник-председател на Демократическата партия Павел Филип нарече събитията в Република Молдова „опит за превземане на властта”. Говорейки по един от телевизионните канали, той изрази изненада от действията на депутатите, които са провели заседание на парламента на 8 юни и са одобрили новото правителство. \"Изненадан съм, че някои хора не виждат сложността на ситуацията, особено така наречения президент, който представлява интересите на друга държава. ДПМ е силна формация, която има силен лидер. Ние не сме перфектни, но имаме определени граници. Председател на ДПМ Влад Плахотнюк и всички ние няма да се съгласим да продадат страната и да предадат своите граждани ”, каза Филип.  Юлиян Марков", "date": "2019.06.09", "title": "„Молдавские Ведомости“: Привърженици на Демократическата партия блокират държавните институции"}
{"url": "http://www.focus-news.net/news/2019/06/09/2668036/mzhg-zapochnaha-proverkite-na-kashtite-za-gosti-po-prsr.html", "text": "Експерти на Държавен фонд „Земеделие“ и Министерство на земеделието, храните и горите извършиха проверка на къща за гости, съобщиха от пресцентъра на  министерството . Кандидатът в подал проектно предложение чрез МИГ Лясковец-Стражица за финансиране на проект ,,Създаване и развитие на нови туристически услуги в къща за гости „ЕПОХИ ОТ 1871” по Програма за развитие на селските райони (2014-2020 г.). Стойността на исканата субсидия е в размер на 74 804 лв. \r\n„Къщата за гости в Лясковец, която днес бе проверена, е напълно изрядна и отговаря на всички изисквания. Тя съществува от 2015 г. и се използва по предназначение, има регистър на нощувките и гостите“, обяви след извършената проверка Стефан Спасов, началник на отдел в  Министерство на земеделието, храните и горите. Той добави, че къщата е посещавана от български и чуждестранни туристи - от Португалия, Франция и Румъния. На месец са регистрирани около 150 нощувки, което средно е около 5 нощувки на ден. При проверките са установени документи за нощувки от ноември 2015 г. до настоящия момент, което означава, че къщата функционира по предназначение. Представени са документи за платени данъци за всички години - от 2015 до 2018 г. Платени за 2019 г. са и туристическите такси към Община Лясковец.  \r\n„Къщата като разходи отговаря на Стратегията за местно развитие на МИГ Лясковец - Стражица, към която собствениците й са кандидатствали през миналия програмен период и към която са подали проектно предложение за настоящия”, каза още Стефан Спасов. „Изготвените от проверяващите протокол и доклад от проверката ще бъдат предоставени на ДФЗ. От Фонда ще разгледат проекта за допустимост и ще извършат допълнителни проверки“, допълни експертът. \r\nМедии определиха къщата да бъде първата посетена, като предстои да бъдат проверени още 13 проекта кандидатствали за развитие на туристически дейности. Поредността на посещенията на останалите 13 проекта отново ще бъде определена от медиите.", "date": "2019.06.09", "title": "МЗХГ: Започнаха проверките на къщите за гости по ПРСР"}
{"url": "http://www.focus-news.net/news/2019/06/09/2668042/yavor-gechev-chetiri-lapi-v-stranata-ima-okolo-25-hil-bezdomni-kucheta.html", "text": "В страната около 25 хил. е бройката на бездомните кучета, в София са около 3 600. Това каза Явор Гечев от Фондация „Четири лапи“ в интервю за  Агенция „Фокус“  по повод мащабната кампания на фондацията \"Осинови.ме\" за популяризиране на отговорното отношение към домашните любимци и осиновяването на изоставени животни. „Целта на кампанията е най-вече да променим отношението към бездомните животни и да изградим една хуманна и отговорна нагласа към тях“, заяви Явор Гечев. Той посочи, че самият акт на осиновяване на животното е изключително хуманен. „Би трябвало да насърчаваме хората, но след това следват дълги години на отговорно отглеждане на този домашен любимец и не всеки е готов да отдели от времето си и от средствата си, за да го направи. Именно за това се стараем чрез кампаниите да докажем, че в крайна сметка отглеждането на животни е относително отговорна задача“, отбеляза Гечев. По думите му много често хората взимайки си домашен любимец по чисто емоционални подбуди, или след като са харесали снимка и са били трогнати от историята на животното, установяват след няколко месеца, че не могат да се грижат за него. „По този начин то отново или попада на улицата, или отива в някой двор на село и го оставят да пази. Но това не е начинът да бъдем отговорни, трябва да дадем всичко от себе си и да сме наясно с тежкото бреме на отговорността да имаш домашен любимец, който те дарява с много любов от една страна, но от друга изисква много грижи за възпитание, за социализация, за доброто му здраве“, уточни Явор Гечев. Той отбеляза, че кампанията има за цел да разясни и тези аспекти от отглеждането на домашните любимци. По думите му около 1 500 души са заявили интерес за присъствие на събитието. „Много по-малко от тях ще дойдат, но ще се радваме, ако присъстват около 150-200 човека. Толкова може да поеме и Кино „Кабана“. Очакваме да има и увеличение на интереса, към кучетата, които ние сме спасили, но ще се радваме, ако ефектът от кампанията не засегне само тези животни и започнат да се осиновяват не само от общинските приюти и от други неправителствени организации“, посочи Гечев. Той поясни, че това е най-доброто решение за всяко едно животно попаднало на улицата, а именно то да си намери дом и да стане отново домашен любимец. „Наблюденията ни показват още, че макар в София и другите големи градове да има намаляване на бездомните кучета, то не навсякъде в страната е така. Причината това да не се случва е именно безотговорното отношение на собствениците на домашни кучета, които ги изоставят на улицата“ посочи той. Според него всяко второ куче на улицата, не се е родило там, а е имало някога дом и собственици, но се е оказало нежелано. „Надяваме се, кампанията да помогне за това по-малко животни да бъдат изоставяни и да намерят нов дом и обич“, каза още той. \r\nИрина ИВАНОВА Пълния текст на интервюто четете по-късно в „Мнение”", "date": "2019.06.09", "title": "Явор Гечев, „Четири лапи“: В страната има около 25 хил. бездомни кучета"}
{"url": "http://www.focus-news.net/news/2019/06/09/2668034/pointmd-moldova-igor-dodon-zayavi-che-nyama-nikakvi-osnovaniya-za-razpuskane-na-parlamenta.html", "text": "Игор Додон заяви, че няма никакви основания за разпускане на парламента, цитира думите му молдовският информационен портал  point.md .  \r\n\"Нашата ясна позиция, подкрепена от обществото е: крайният срок за разпускането на парламента е 9 юни. Вчера беше законовият срок за формиране на мнозинството и правителството. Що се отнася до предсрочните парламентарни избори, няма основания за тях, защото парламентът и правителството са легитимни и трябва да останат такива \", каза Додон на брифинг. \r\nСпоред него много външни партньори на Молдова са изразили потвърждение, че действията за създаване на правителството са легитимни. \r\n\"Обърнахме се към нашите международни партньори и ги помолихме да действат като посредници по въпроса за мирно прехвърляне на властта. В противен случай хората ще трябва да бъдат изведени на улиците, това може да стане утре или други ден\", добави президентът.  Юлиян Марков", "date": "2019.06.09", "title": "Point.md (Молдова): Игор Додон заяви, че няма никакви основания за разпускане на парламента"}
{"url": "http://www.focus-news.net/news/2019/06/09/2668045/plovdiv-kampaniya-za-bezplatno-izmervane-na-kravnoto-nalyagane-shte-se-provede-v-grada-na-18-yuni.html", "text": "Кампания за безплатно измерване на кръвното налягане ще се проведе в Пловдив на 18 юни. Това съобщиха за  Радио „Фокус“ – Пловдив  организаторите. Кампанията ще се състои за времето от 12.00 до 13.30 часа на 13 етаж на Втора кардиология на УМБАЛ - Пловдив. Едновременно с проверката на кръвното пациентите ще получат и индивидуални консултации в посока правилен диетичен и двигателен режим. Първата кампания се проведе на 17 май в Световния ден за борба с хипертонията и премина при огромен интерес.", "date": "2019.06.09", "title": "Пловдив: Кампания за безплатно измерване на кръвното налягане ще се проведе в града на 18 юни"}
{"url": "http://www.focus-news.net/news/2019/06/09/2668046/anatoliy-karpov-dokato-balgariya-manevrirashe-i-speshe-za-turski-potok-turtsiya-poe-initsiativata.html", "text": "Докато България маневрираше и \"спеше\" за „Турски поток“, Турция пое инициативата. Това каза световният шампион по шахмат Анатолий Карпов след среща с председателя на БСП – София Калоян Паргов, предаде репортер на  Агенция „Фокус“ . „Сега зависи от България. Ако България не иска да получава печалба от транзита на газ към Западна Европа, значи ще бъде намерено друго решение, макар и България да бъде най-бързото и най-разумно такова“, каза още Карпов. На въпрос как да бъде тълкувана визитата му на Балканите и дали е специален пратеник на президента Владимир Путин и дали има връзка с „Турски поток“, Карпов посочи: „Нямам никакви поръчения и моето пътуване не е с официален характер“. Той коментира и отношенията си с балканските страни и допълни, че за първи път е станал световен шампион през 1972 г. в Скопие. „На Балканите ме познават във всяка страна, при това ме познават много добре. Много добре познавам Балканите, защото през първото ми пътуване до Скопие през 1972 г. посетих стотици градове във всички балкански страни. Що се касае до икономическите отношения ,в момента, в който политическите отношения престанат да бъдат спирачка, то те ще вземат своето“, каза още Анатолий Карпов.  \r\nДеница КИТАНОВА", "date": "2019.06.09", "title": "Анатолий Карпов: Докато България маневрираше и „спеше“ за „Турски поток“, Турция пое инициативата"}
{"url": "http://www.focus-news.net/news/2019/06/09/2668044/kaloyan-pargov-bsp-sofiya-potvardih-zhelanieto-na-bsp-pred-anatoliy-karpov-che-turski-potok-tryabva-da-mine-prez-balgariya-i-che-aets-belene-e-neobratim-proekt.html", "text": "Потвърдих желанието на БСП, че „Турски поток“ трябва да мине през България и че АЕЦ „Белене“ е необратим проект. Това каза председателят на Градския съвет на БСП – София Калоян Паргов след среща със световния шампион шахмат Анатолий Карпов, предаде репортер на  Агенция „Фокус“ . „Обсъдихме различни области, най-вече културното сътрудничество, възможностите за по-отчетливо присъствие на руската култура и изкуство в България, по-специално в София\", заяви той. \"Знаете, че това е една стара идея, която в последните години се опитваме да реализираме. София има нужда от руска книжарница, руско кино. Място, където да се задоволи гладът за руска култура\", коментира Паргов. \"Не пропуснахме да потвърдим една наша позиция след 2014 г. на БСП, която и нашите представители от Градската организация изразяват, а именно отмяна на санкциите срещу Русия, защото както и той се изрази докато Европа е объркана от тези санкции, скована, а Русия плаче, Америка се смее“, посочи Калоян Паргов. Според него държави като България, които са на опашката на ЕС, най-тежко понасят тези санкции. „Говорихме, че трябва да се започне от програмата „Еразъм“, която заради санкциите не позволява на учени и културни дейци от двете държави да имат засилен обмен и комуникация, което само по себе си е загуба“, допълни председателят на Градския съвет на БСП – София. „Може би една важна позиция, която все повече ни вълнува – Европа без ядрени оръжия, Черно море – зона на мир и сигурност, демилитализирана зона“, допълни още той. „Поговорихме малко за икономика, за търговия, санкциите се отразяват с отрицателен знак на всички. Ако погледнем стокообмена между Русия и Европа, или в частност между Русия и България ще видим разликите с предишни години“, заяви Калоян Паргов. Той допълни, че са засегнати области, в които България традиционно е присъствала на руския пазар.  \r\nВъв връзка със ситуацията в БСП, Паргов посочи: „Тъй като сме на шахматна вълна, мога да кажа, че сегашната партия шах, дали ще има шах с топа, шах с пешката, то тя ще продължи в рамките на по-дълъг период, отколкото някой може да си представи. Като един своеобразен  вътрешнопартиен турнир. Единственото, на което се надявам на 16 юни да не сме в ситуация цугцванг“, допълни още той.  \r\nДеница КИТАНОВА", "date": "2019.06.09", "title": "Калоян Паргов, БСП – София: Потвърдих желанието на БСП пред Анатолий Карпов, че „Турски поток“ трябва да мине през България и че АЕЦ „Белене“ е необратим проект"}
{"url": "http://www.focus-news.net/news/2019/06/09/2668030/tass-noviyat-premier-na-moldova-prizova-darzhavnite-sluzhiteli-da-ne-se-podchinyavat-na-lidera-na-demokraticheskata-partiya.html", "text": "Новият премиер на Молдова Майя Санду, утвърдена от парламента, призова правителствените служители да не се подчиняват на заповедите на лидера на Демократическата партия (ДПМ) Владимир Плахотнюк, предава  TACC . \r\n\"Призовавам Ви да не изпълнявате незаконните и недемократични заповеди на Плахотнюк и да подкрепите усилията на новото правителство да изградим заедно свободна и просперираща страна. Ние, министрите на новото правителство, ще премахнем политическия контрол над институциите, така че да изпълнявате задълженията си в съответствие със закона,\" заяви Санду в неделя по време на брифинг в парламента, който беше излъчен по телевизиите в страната.  Юлиян Марков", "date": "2019.06.09", "title": "ТАСС: Новият премиер на Молдова призова държавните служители да не се подчиняват на лидера на Демократическата партия"}
{"url": "http://www.focus-news.net/news/2019/06/09/2668047/veliko-tarnovo-v-tri-razlichni-obekta-na-krepostta-trapezitsa-shte-ima-novi-razkopki-prez-nastoyashtiya-arheologicheski-sezon.html", "text": "В три различни обекта на крепостта „Трапезица“ ще има разкопки през настоящия археологически сезон. Това предвижда програмата на филиала на Националния археологически институт с музей при БАН, съобщи за  Радио „Фокус“ – Велико Търново  ръководителят му за региона проф. Константин Тотев. Той посочи, че основната част от парите е заложена за проучване. На първо място той спомена обект, който малко изостава – голям феодален комплекс, който се намира между църквите с номера 3 и 4. Дейностите там ръководи доц. Мирко Робов. „Тук разкопките не бяха финансирани няколко пъти и обектът потъна в забрава. Освен това не трябва да се пропуска , че този комплекс при църква номер 3 и номер 21 попада в трасето на туристическия маршрут, по който туристите преминават от музея към църква номер 14, номер 13. Това е единия от обектите, по които се работи“, обясни проф. Тотев. Той уточни, че програмата на хълма Трапезица попада в обсега на проучване на комплекси, църкви и манастири. „Южният обект, който продължава да се работи, се ръководи от доц. Рабовянов. Там е разкрита църквата, която и тази година представи уникални резултати – номер 22. Там той откри нова улица, нови постройки, пред югозападната порта на крепостта. Така се затваря целия квартал при главната порта и цялото улично платно, което върви към църква 12, към югоизточната порта. Решен е целият градоустройствен принцип на крепостта в южната си част. Третият участък е за църквата 23, където бе открит златният кръст, за който се предполага, че съдържа част от Христовото Разпятие. Там работя аз“, каза още проф. Константин Тотев. Той уточни, че програмата е изпратена до Министерство на културата, от където трябва да се осигури финансиране. Дейностите са съгласувани и с главния проектант на „Трапезица“ арх. Пламен Цанев. Пари ще бъдат отделени и за полева консервация. Предимство се дава на обекти, които попадат в разработени туристически маршрути. \r\nЛуиза ТРАНЧЕВА", "date": "2019.06.09", "title": "Велико Търново: В три различни обекта на крепостта „Трапезица“ ще има нови разкопки през настоящия археологически сезон"}
{"url": "http://www.focus-news.net/news/2019/06/09/2668048/plovdiv-nay-dobrite-zhilishtni-imoti-v-grada-ot-poslednata-godina-shte-badat-pokazani-v-izlozhba-v-tsar-simeonovata-gradina.html", "text": "Най-добрите жилищни имоти в града от последната година ще бъдат показани в изложба в Цар-Симеоновата градина. Това съобщиха за  Радио „Фокус“ – Пловдив  организаторите. От 10 до 27 юни жителите и гостите на града ще се ориентират в изобилието от предложения на водещи строителни компании. Експозицията събира новите жилищни сгради и комплекси от затворен тип, селектирани прецизно по множество професионални критерии, като енергоефективност, локация, среда на живот и други. Сред обектите са „Markovo Villas Park”, “Magnolia 4”, “Azallia Park”, “Toscana Residence”, „Plovdiv City Park II, „Kamenitza Residences“, “Paradise Home”, “Regatta Park West”, “Green Home Residence”. Изложбата показва тенденциите в развитието на градската среда в сегмента на жилищното строителство. Тя е част от конкурса за инвестиции в недвижими имоти в Пловдив “Real Еstate Investment” 2019. Идеята на Форума е да отличи най-атрактивните проекти за жилища в града.", "date": "2019.06.09", "title": "Пловдив: Най-добрите жилищни имоти в града от последната година ще бъдат показани в изложба в Цар-Симеоновата градина"}
{"url": "http://www.focus-news.net/news/2019/06/09/2668053/veliko-tarnovo-dve-sa-zakritite-obrazovatelni-institutsii-v-oblastta-za-godina.html", "text": "Две са закритите образователни институции в областта за година. В началото на 2019 г. общообразователните и специални училища в областта са 67, като в предходната година те са били 69 повече. Това  сочат данни на Териториално статистическо бюро – Север, Отдел „Статистически изследвания – Велико Търново“. От там уточниха за  Радио „Фокус“ – Велико Търново , че през учебната 2018/2019 година броят на учениците е 16 775.  \r\nСтатистиката показва още, че в предходната учебна година 598 ученици са напуснали общообразователните училища. 475 от тях са се обучавали в основните училища. Най-голям е относителният дял на заминалите в чужбина - 49%, следван от дела на напусналите по семейни причини - 41%, а на трето място са напусналите поради нежелание да учат. Относителният дял на децата в общообразователните училища, изучаващи чужди езици в началните класове (I – IV), е 85.6%, като от тях най-голям е делът на изучаващите английски език – 92%. Преподавателският персонал (вкл. директорите и заместник-директорите с преподавателска заетост) в общообразователните училища през учебната 2018/2019 година са 1 700, или с 1.3% по-малко в сравнение с предходната учебна година. В учителската професия преобладават жените – 84.3% от общия брой на учителите. \r\nЛуиза ТРАНЧЕВА", "date": "2019.06.09", "title": "Велико Търново: Две са закритите образователни институции в областта за година"}
{"url": "http://www.focus-news.net/news/2019/06/09/2668051/zavarshi-planoviyat-godishen-remont-na-peti-blok-na-aets-kozloduy.html", "text": "На 9 юни 2019 г. приключи плановият годишен ремонт на пети енергоблок на АЕЦ „Козлодуй”. Това съобщиха от пресцентъра на  дружеството . След проверка и издадено одобрение от Агенцията за ядрено регулиране, блокът бе включен в електроенергийната система на България в 14 часа и 58 минути.  \r\nПо време на ремонтната кампания, започнала на 1 май, бяха изпълнени планираните работи по ремонт и профилактика на оборудването и системите на блока и бе извършено презареждане на реактора със свежо ядрено гориво. Реализирани бяха и предвидените дейности, свързани с осигуряване на дългосрочна експлоатация и повишаване на топлинната мощност на пети блок до 104%. В тази връзка бе подменен роторът на цилиндър високо налягане на парната турбина, с което се осигурява техническа възможност за работа на блока на повишена мощност. \r\nШести блок на атомната централа работи с пълно натоварване на мощността.", "date": "2019.06.09", "title": "Завърши плановият годишен ремонт на пети блок на АЕЦ „Козлодуй”"}
{"url": "http://www.focus-news.net/news/2019/06/09/2668037/burgas-zhena-e-postradala-pri-katastrofa-po-patya-varna-burgas-na-okolo-2-km-sled-obzor.html", "text": "Жена е пострадала при катастрофа по пътя Варна - Бургас на около 2 км след Обзор. Това каза за  Радио „Фокус“ - Бургас  говорител на ОДМВР - Бургас Цветелина Рандева. Инцидентът е станал в 15.07 часа на пътя Варна - Бургас на около 2 км след Обзор. При пътнотранспортното произшествие е пострадала една жена. До обследване на местопроизшествието преминаването е частично затруднено в едната пътна лента.  В случай, че е необходимо пътуване в посока Варна през следващите часове, от полицията призовават водачите на автомобили да преминат през Дюленския проход. \r\nДеница ДИМИТРОВА", "date": "2019.06.09", "title": "Бургас: Жена е пострадала при катастрофа по пътя Варна - Бургас на около 2 км след Обзор"}
{"url": "http://www.focus-news.net/news/2019/06/09/2668055/aktsenti-v-sutreshniya-blok-dobro-utro-balgariya-na-radio-fokus-za-10-yuni.html", "text": "Красивите сгради, строени с онзи архитектурен замах, типичен по-скоро за западноевропейските дунавски градове, отколкото за североизточния град Тутракан са само част от обстановката, в която живеят „господарите на дунавската шир“ – тутраканци. За поминъка на тази част на Балканите, популяризирането на миналото и историята на града днес ще разговаряме в сутрешния блок „Добро утро, България“ на  Радио „Фокус“  с д-р Димитър Стефанов, кмет на Община Тутракан. \r\nДържавният глава Румен Радев взе участие в Петербургския икономически форум. Президентите на България и Русия Румен Радев и Владимир Путин влязоха в спор за суверенитета на България заради решението за спиране на проекта „Южен поток“. Ограничен ли е бил суверенитетът на България? Загуби ли страната ни от спирането на този проект? Каква е цената на евроинтеграцията ни? Тези и още въпроси ще обсъдим с доц. Антоний Гълъбов. \r\nРадикализиран 16-годишен ученик от Пловдив беше задържан при съвместна операция на МВР, ДАНС и прокуратурата. Предполага се, че ученикът е възнамерявал да извърши терористичен акт в Пловдив. Дебне ли ни реална терористична заплаха? Радикализацията и дейността на „спящите“ терористични клетки у нас ще коментираме с проф. Николай Радулов, експерт по национална сигурност. \r\nВ град Благоевград беше открит Дом на Младостта, където ще се съхранява творчеството на различни поколения. Повече за новото духовно място ще научим от Христина Шопова, зам.-кмет на Община Благоевград. \r\nЗапочна лятната музейна школа, която ежегодно се организира от Историческия музей в Асеновград. С какво се занимават участниците в лятната музейна школа и какво и носи тя, ще научим от Тони Михайлов от Радио „Фокус“ – Пловдив. Започнете деня информирани! Тези и още теми – в „Добро утро, България“ от 06.00 до 10.00 часа на 10  юни с водещ Йоланда Пелова.", "date": "2019.06.09", "title": "Акценти в сутрешния блок „Добро утро, България“ на Радио „Фокус“ за 10 юни"}
{"url": "http://www.focus-news.net/news/2019/06/09/2668054/plovdiv-intenziven-e-trafikat-po-avtomagistrala-trakiya-i-patishtata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по основните направления в областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пътищата Пловдив - Карлово, Пловдив - Пазарджик и Пловдив - Асеновград - Смолян, също по пловдивския участък на АМ „Тракия“. Пътните настилки на територията на областта са сухи и нормално проходими. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. От 10 юни започва ремонт на пътните връзки на пътен възел „Цалапица“ при 112-ти км на АМ „Тракия“. Ремонтът включва подмяна на асфалтовата настилка. На 10 юни за времето от 08.00 до 20.00 часа ще е затворена пътната връзка София – Цалапица. Обходният маршрут е: АМ „Тракия“ – пътен възел „Пазарджик“ при км 90 – гр. Пазарджик – път I-8 Пазарджик - Пловдив – кръгово кръстовище – с. Цалапица. Необходимо е шофьорите да карат внимателно и да спазват стриктно пътната сигнализация. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nЗасилено е движението и на територията на град Пловдив. Интензивен трафик се отчита по булевардите „Христо Ботев“, „Цар Борис III Обединител“, „Източен“, „Васил Априлов“, „Шести септември“ и „Руски“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.06.09", "title": "Пловдив: Интензивен е трафикът по автомагистрала „Тракия“ и пътищата Пловдив - Карлово и Пловдив - Асеновград - Смолян"}
{"url": "http://www.focus-news.net/news/2019/06/09/2668049/anatoliy-karpov-tryabva-da-bade-vazstanoven-feribotat-za-rusiya-ot-varna-ili-burgas.html", "text": "Трябва да бъде възстановен фериботът от Варна или Бургас за Русия. Това каза световният шампион по шахмат Анатолий Карпов след среща с председателя на БСП – София Калоян Паргов, предаде репортер на  Агенция „Фокус“ . „Тъй като преди два дни бях в Сърбия, вчера в Северна Македония, днес пристигнахме с кола от Скопие в София, а утре вече на дневен ред е Турция, където имаме намерение да открием дом на мира и дружбата на Егейско море. В рамките на този дом на мира и дружбата по всяка вероятност ще възникне шахматната академия „Анатолий Карпов“, посочи Карпов. Според него на първо място се вижда необходимостта от активизация на сътрудничеството в културната област, а след това в икономическата. \"За съжаление, санкциите представляват една много сериозна спирачка на нашите връзки и контакти. В отговор на тези санкции Русия беше принудена да отговори с контрасанкции и това много сериозно се отрази на стокообмена. Като цяло има много големи перспективи за развитието на сътрудничеството, особено в областта на енергетиката\", заяви той. \"Имаме огромен териториален общ интерес – това  е Черно море. Ние сме длъжни да защитим екологията на нашето общо море. Надяваме се също така да се възстанови морската връзка между България и Русия“, посочи Анатолий Карпов. Той подчерта, че вече няколко години от руска страна се говори, че трябва да бъде възстановен и пуснат фериботът от Варна или Бургас за Русия, което е от взаимен интерес. „С един ферибот руските граждани биха достигали България по-лесно, за да могат да прекарат тук лятната си почивка. Това е икономически интерес за България“, допълни още Карпов. \r\nДеница КИТАНОВА", "date": "2019.06.09", "title": "Анатолий Карпов: Трябва да бъде възстановен фериботът за Русия от Варна или Бургас"}
{"url": "http://www.focus-news.net/news/2019/06/09/2668052/burgas-postradalata-zhena-pri-patniya-intsident-na-patya-varna-burgas-e-kontaktna-i-e-otvedena-vav-varnenska-bolnitsa.html", "text": "Пострадалата жена при пътния инцидент по пътя Варна - Бургас е контактна, отведена е във варненска болница. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. По думи ѝ няма данни за точното ѝ здравословно състояние към момента. „Катастрофата е челна между лек автомобил и джип, който е пътувал от Варна към Бургас. От пътнотранспортното произшествие двете моторни превозни средства са почти в средата между двете пътни платна“, каза още Рандева и посочи, че  до приключване на огледа на местопроизшествието и вдигане на катастрофиралите автомобили, отсечката ще остане затворена. В момента движението се отбива през Дюленския проход. \r\nДеница ДИМИТРОВА", "date": "2019.06.09", "title": "Бургас: Пострадалата жена при пътния инцидент на пътя Варна - Бургас е контактна и е отведена във варненска болница"}
{"url": "http://www.focus-news.net/news/2019/06/09/2668056/api-vazstanoveno-e-dvizhenieto-po-pat-i-9-varna-burgas-v-uchastaka-obzor-banya.html", "text": "Възстановено е движението по път I-9 Варна – Бургас в участъка Обзор – Баня. Това съобщиха от пресцентъра на  Агенция „Пътна инфраструктура“ .", "date": "2019.06.09", "title": "АПИ: Възстановено е движението по път I-9 Варна – Бургас в участъка Обзор – Баня"}
{"url": "http://www.focus-news.net/news/2019/06/09/2668059/burgas-patishtata-v-oblastta-sa-mokri-i-hlazgavi.html", "text": "Пътищата в областта са мокри и хлъзгави. Това съобщиха за  Радио „Фокус“ – Бургас  от Областно пътно управление. Водачите на автомобили да се движат с повишено внимание и съобразена скорост. Остава затворен участъкът Варна - Бургас заради възникналото пътнотранспортно произшествие. В останалата част от областта движението е нормално.  \r\nИнтензивно е движението по основните бургаски улици и булеварди. Натоварен е трафикът около кръговото кръстовище на изхода на Бургас в посока София, както и в комплекс „Славейков“ по ул. „Янко Комитов“. Интензивно е движението в централна градска част, както и по булевардите „24-ти Черноморски пехотен полк“, „Демокрация“, „Сан Стефано“, „Стефан Стамболов“, „Тодор Александров“, както и по бул. „Захари Стоянов“ от и към ж.к. „Меден рудник“. \r\nДеница ДИМИТРОВА", "date": "2019.06.09", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2019/06/09/2668058/blagoevgrad-intenziven-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения за движение и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и проходите Предел и Папаз Чаир. \r\nНатали СТЕФАНОВА", "date": "2019.06.09", "title": "Благоевград: Интензивен е трафикът по главен път Е-79 и второкласен път 19 Симитли - Гоце Делчев"}
{"url": "http://www.focus-news.net/news/2019/06/09/2668043/tass-igor-dodon-predupredi-chlenovete-na-konstitutsionniya-sad-che-shte-nosyat-otgovornost-za-resheniyata-si.html", "text": "Молдовският президент Игор Додон заяви, че членовете на Конституционния съд ще трябва да носят отговорност за решенията, които вземат по искане на Демократическата партия на Молдова (ДПМ), предава  TACC .  \r\nВ изказване на брифинг в парламента в неделя той каза, че „съдиите успяха да анулират решенията на парламента, преди депутатите сами да ги вземат.“ „Къде бързате? Всички юристи ви се смеят, казват - добри хора, да бяха почакали поне решението да бъде подписано, за да влезе в сила. И те вече го отменят, ”каза президентът. Според него, \"за такива решения срещу съдиите от Конституционния съд могат да бъдат възбудени углавни дела.\"  \r\nПрезидентът на Молдова призова членовете на Конституционния съд \"да осъзнаят, че ситуацията в страната се променя\". \r\n\"Мислите, че Плахотнюк ще ви\" защитава \"през целия си живот? Няма да е така. Казах ви: когато те избягат от страната, няма да има достатъчно места в самолета за всички\", добави държавният глава, като подчерта, че това важи и за останалите длъжностни лица, които \"не искат да се подчиняват на новото правителство, но продължават да изпълняват заповедите на напускащите демократи\". \r\nВ събота държавният секретар на Министерството на правосъдието на Молдова Николай Ешану се усъмни в правилността на решенията на Конституционния съд. \"Наистина се надявам, че официалната страница на Конституционния съд е била хакната и не сме стигнали дотам, че да видим Конституционния съд да гледа телевизия и да обявяваме за противоконституционни решения на парламента, които, както аз разбирам, дори не са написани в писмен вид\", пише официалният служител на своя профил в социалната мрежа „Фейсбук“.  Юлиян Марков", "date": "2019.06.09", "title": "ТАСС: Игор Додон предупреди членовете на Конституционния съд, че ще носят отговорност за решенията си"}
{"url": "http://www.focus-news.net/news/2019/06/09/2668060/sport-fetel-tragva-ot-polpozishan-v-kanada.html", "text": "Себастиан Фетел с Ферари ще стартира от полпозишън за първи път тази година в Гран при на Канада във Формула 1 днес. Четирикратният световен шампион записа перфектна обиколка в последния си опит и остави лидера в класирането при пилотите Люис Хамилтън на 2 десети зад себе си.  \r\nТрети в неделния ден ще стартира съотборникът на Фетел Шарл Леклер, а след него се нареди Даниел Рикардо с Рено. Валтери Ботас с Мерцедес  остана едва шести.  \r\nВ края на втората част от сесията Кевин Магнусен претърпя сериозна катастрофа на старт-финалната права, след като удари \"стената на шампионите\" и се завъртя в питуола, което прекрати сесията и остави пилотът на Ред Бул Макс Верстапен извън топ 10, тъй като холандецът нямаше възможност да завърши бързата си обиколка за влизане в Q3.", "date": "2019.06.09", "title": "Спорт: Фетел тръгва от полпозишън в Канада"}
{"url": "http://www.focus-news.net/news/2019/06/09/2668062/veliko-tarnovo-ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena.html", "text": "Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на август. От Областно пътно управление съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Трафикът в района е интензивен. Движението е натоварено както по първокласните, така и по част от второкласните пътища. Полицейски служители следят за спазване на Закона за движение по пътищата. Патрули има на входовете и изходите на Велико Търново. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. Шофьорите трябва да карат с повишено внимание по пътя между Горна Оряховица и Велико Търново. В отсечката от км 44+100 до км 48+550 тече изсичане на храсти и косене на трева. Движението се регулира с пътни знаци, а при необходимост от регулировчици. \r\nЛуиза ТРАНЧЕВА", "date": "2019.06.09", "title": "Велико Търново: Ограничено е движението на товарни автомобили над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/06/09/2668061/pregled-na-mezhdunarodnite-novini-do-18-chasa-agentsiya-fokus.html", "text": "Албанците заемат четвърто място сред чужденците, заловени от полицията за престъпления на организираната престъпност, пише Deutsche Welle на албански език, цитирана от македонското издание  „Слободен печат“ \r\nВ Германия организираните престъпни групи от Албания работят в полза на италианската мафия. Това е в отговора на германското правителство на питането на Зелените за влиянието на италианската мафия. Наред с другото, отговорът на германското правителство гласи: \r\n„Смята се също, че някои членове на италианската организирана престъпност си сътрудничат с наркотрафиканти и групи от албански произход. Това засяга търговията с продукти от канабис, които се произвеждат основно в Албания. \r\nОсвен това има разделение на работата по трафик на наркотици (кокаин) от Южна Америка към Европа и по-нататъшен транспорт в Европа. Членове на италиански престъпни групи организират закупуването на кокаин в съответните страни, а граждани  от албански произход и техните структури предприемат логистични задачи за транспортиране на нелегални стоки от европейските пристанища и тяхното по-нататъшно разпространение в Европа“, се казва в доклада. \r\nОсвен албанците, италианската мафия, която оперира в Германия, също си сътрудничи с рокерски групи, както и с руско-евразийските организирани престъпни групи. \r\nСпоред полицейски доклад на германското вътрешно министерство албанците заемат четвърто място сред чуждестранните граждани, арестувани от полицията за престъпления, свързани с организираната престъпност, съобщава същият източник. \r\n*** Демократическата партия на Молдова (ДПМ), водена от нейния лидер Владимир Плахотнюк, се събра на митинг срещу президента Игор Додон, парламента и назначеното от него правителство на Майя Санду. Това съобщава кореспондентът на  ТАСС  от мястото на събитието. \r\nЗаедно с лидера на партията, протестът, преминаващ през главните улици, бе оглавен от изпълняващия длъжността премиер Павел Филип, който в неделя подписа указ за разпускане на парламента и свикване на предсрочни избори. Трафикът по централните улици на столицата е блокиран от полицията. \r\nКолоната достигна до централния площад, скандирайки \"Защитавай Конституцията\", \"ДПМ\", \"Ние сме народа\". На централния площад на Кишинев, където миналата нощ бе монтирана подвижна сцена, няколко хиляди души очакваха протеста, повечето от които са били доведени със стотици автобуси от различни части на страната. \r\n„Игор Додон трябва незабавно да подаде оставка, а в страната е необходимо да се проведат парламентарни и президентски избори. Това заяви лидерът на ДПМ Влад Плахотнюк от сцената, поставена на централния площад, съобщава Agora.md, цитирана от електронното издание на вестник  „Молдавские Ведомости“ . \r\n„Благодаря ви, че сте тук,“  каза лидерът на ДПМ. \"Заедно ние дойдохме да изразим послание на солидарност и решимост да защитим страната си от група безотговорни политици, които се опитват да я присвоят, като вземат незаконни решения и насилствено завзеха всички държавни институции.\" Това е преврат, координиран от Игор Додон, зелено човече (извънземен – бел. ред.), воден отвън. Той все още мисли, че е президент на страната. Той вече не е президент. Додон е президент, който се нуждае от одобрение за всичко, което прави в тази страна. Той се опита да федерализира страната ни, да я даде на чужденци. Той предаде народа“. \r\n*** Изборите за президент на Казахстан се провеждат на високо организационно ниво и без сериозни нарушения. Това съобщи в неделя заместник-председателят на Държавната дума, координатор на групата на международните наблюдатели на Парламентарната асамблея (ПА) на Организацията на Договора за колективна сигурност (ОДКС) Сергей Неверов, цитиран от пресслужбата на фракцията на „Единна Русия“, предава  TACC . \r\nНеверов заяви, че наблюдатели са посетили около 50 избирателни секции, а в навечерието на изборите наблюдателната мисия на ОДКС е посетила избирателните щабове на всички кандидати за президент в Казахстан и се е срещнала с ръководството на Централната избирателна комисия. “Няма сериозни оплаквания или коментари”, отбеляза Неверов. \r\nМисията на наблюдателите на президентските избори в Казахстан на ПА на ОДКБ включва 17 представители на националните парламенти на Русия, Беларус, Армения и Таджикистан. Общо, според Неверов, в страната работят повече от хиляда международни наблюдатели от различни организации. \r\nКазахтанската полиция в неделя в Нур-султан е задържала няколко десетки души, които са протестирали в деня на президентските избори в страната,  съобщава кореспондентът на ТАСС. \r\nМитингът се е провеждал в близост до двореца \"Жастар\". Полицията е използвала сила, за да разпръсне протестиращите. \r\nСлужители на правоприлагащите органи са задържали и качили в автобуси няколко десетки души. \r\nХората, взели участие в митинга, са скандирали \"Свобода!\" и са заявили, че не признават легитимността на президентските избори, тъй като, както те твърдят, не е било отделено достатъчно време за тяхното провеждане и запознаване с програмите на кандидатите. Понастоящем правоохранителните органи на практика са прочистили района пред двореца „Жастар“ от протестиращите. \r\n*** Опасността от \"горещ инцидент\" с Турция е все по-възможен, предупреждава бившият премиер Костас Симитис в статия в гръцкия вестник  Kathimerini . \r\nПо отношение на „кризата около Имия“, която доведе Гърция и Турция до ръба на войната няколко дни след като той стана министър-председател през януари 1996 г., Симитис казва, че „не е изключено сегашното турско ръководство да има подобни проекти“. \r\nСтатусът на Имия, две необитаеми островчета в гръцки териториални води, близо до турското крайбрежие, е оспорван от Турция. \r\nБившият министър-председател смята, че новото правителство, което ще бъде сформирано след изборите през юли, трябва да се заеме с отношенията с Турция и предупреждава, че \"въпросите са известни, но актуалната обстановка е различна от тази, които е налице от десетилетия\". \r\nЗа Симитис най-значимият нов фактор е откриването на запасите от природен газ в Кипърската изключителна икономическа зона (ИИЗ) и спекулациите, че подобни запаси от нефт и газ съществуват в някои части на кипърския и гръцкия шелф. \r\nСимитис също смята, че кризата в Имия \"не е била случайна ... след като тогавашното турско ръководство искаше да се възползва от кризата, предизвикана от болестта на неговия предшественик Андреас Папандреу, неговата оставка и избирането на ново ръководство, което вярваха, че могат да изненадат“. \r\n\"Не е изключено подобни проекти да се кроят от сегашното турско ръководство\", казва бившият премиер, добавяйки, че \"интензивната политическа конфронтация в Гърция преди изборите създава благоприятни условия за такива действия\". \r\n„Турция може да реши, че този период дава възможност за налагане на възгледите си за преочертаване на териториалните води на Гърция и континенталния шелф”, отбелязва Симитис. \r\n*** Молдовският президент Игор Додон заяви, че членовете на Конституционния съд ще трябва да носят отговорност за решенията, които вземат по искане на Демократическата партия на Молдова (ДПМ), предава  TACC .  \r\nВ изказване на брифинг в парламента в неделя той каза, че „съдиите успяха да анулират решенията на парламента, преди депутатите сами да ги вземат.“ „Къде бързате? Всички юристи ви се смеят, казват - добри хора, да бяха почакали поне решението да бъде подписано, за да влезе в сила. И те вече го отменят, ”каза президентът. Според него, \"за такива решения срещу съдиите от Конституционния съд могат да бъдат възбудени углавни дела.\"  \r\nПрезидентът на Молдова призова членовете на Конституционния съд \"да осъзнаят, че ситуацията в страната се променя\". \r\n\"Мислите, че Плахотнюк ще ви\" защитава \"през целия си живот? Няма да е така. Казах ви: когато те избягат от страната, няма да има достатъчно места в самолета за всички\", добави държавният глава, като подчерта, че това важи и за останалите длъжностни лица, които \"не искат да се подчиняват на новото правителство, но продължават да изпълняват заповедите на напускащите демократи\". \r\nВ събота държавният секретар на Министерството на правосъдието на Молдова Николай Ешану се усъмни в правилността на решенията на Конституционния съд. \"Наистина се надявам, че официалната страница на Конституционния съд е била хакната и не сме стигнали дотам, че да видим Конституционния съд да гледа телевизия и да обявяваме за противоконституционни решения на парламента, които, както аз разбирам, дори не са написани в писмен вид\", пише официалният служител на своя профил в социалната мрежа „Фейсбук“.", "date": "2019.06.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/09/2668065/predstoyashti-sabitiya-v-stranata-za-10-yuni-agentsiya-fokus.html", "text": "*** \r\nОт 11.30 часа в Гербовата зала на „Дондуков 2“ президентът Румен Радев ще удостои Ерик Рубин – посланик на САЩ в България, с орден „Стара планина“ първа степен.  \r\n*** \r\nВ 11.00 часа в МВнР вицепремиерът и министър на външните работи Екатерина Захариева ще приеме на разговор на четири очи външния министър на Северна Македония Никола Димитров. В 12.30 часа ще се състои пресконференция.  \r\n*** \r\nОт 11.00 часа в институцията на омбудсмана на ул. „Георг Вашингтон“ 22 общественият защитник Мая Манолова организира кръгла маса по повод десетките жалби на граждани и сигнали от неправителствени организации и адвокати за неравноправни клаузи в договорите на фирми за бързи кредити. \r\n*** \r\nОт 11.00 часа в централата на АБВ ще се състои пресконференция на партията. Темата е \"В навечерието на пореден скок на цените на тока, кои са всъщност реалните проблеми в енергетиката, кой е отговорен за тях и как можем да ги предотвратим?\". Участие ще вземат председателят на АБВ Румен Петков и зам.-председателят на партията Любомира Ганчева. \r\n*** \r\nВ 10.30 часа в зала 1 на Столична община Николай Стойнев - председател на комисията по икономика и собственост ще даде информация за посоките на развитие на общинските дружества, а д-р Веселин Милев - председател на комисията по здравеопазване за състоянието на общинските лечебни заведения. \r\n*** \r\nОт 9.00 часа 12 състав на Специализирания наказателен съд ще гледа делото за организиране и ръководене на престъпна група срещу Гриша Г., Данаил Г., Емилия С., Ивайло Т., Камелия М., Милко М., Милко Т., Тодор Й., Ичко Л. и Красимира Г. \r\n*** \r\nОт 9.00 часа 22 състав на Специализирания наказателен съд ще гледа производство по чл. 65 по НПК срещу Слави Ж. и Томи А.  \r\n*** \r\nОт 9.00 часа 16 състав на Специализирания наказателен съд ще гледа производство по чл. 65 по НПК срещу Драгомир К. и Младен Р.  \r\n*** \r\nОт 9.30 часа 6 състав на Специализирания наказателен съд ще гледа делото за организиране и ръководене на престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел К., Калчо С., Борислав А., Валери В., Васил И., Васил С., Илия У., Красимир П., Петър В., Сотир П. и Стефан Г.  \r\n*** \r\nОт 9.45 часа 2 състав на Специализирания наказателен съд ще гледа делото за организиране и ръководене на престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С. и Уляна Ш.  \r\n*** \r\nОт 11.00 часа 16 състав на Специализирания наказателен съд ще гледа делото за организиране и ръководене на престъпна група срещу Светозар П., Антон Д., Албена А., Георги Г., Веселин С., Росица Я., Донка Г. и Георги Г.  \r\n*** \r\nОт 11.00 часа l изложбена зала „Архиви“, ул. „Московска“ 5, pа единадесети пореден път Държавна агенция „Архиви“ ще отбележи Международния ден на архивите под мотото „Проектиране на архивите през 21-ви век“. \r\n*** \r\nОт 11.00 часа в Музея на МВР на ул. „Лавеле“ №30 ще бъде представена Изложбата „140 години МВР и 25 години Международна полицейска асоциация – Секция България“. \r\n*** \r\nОт 11.00 часа в Галерия „Академия“, ул. „Шипка“ 1, ще бъде представена Колективна изложба на възпитаници на магистърска програма „Фотография“ на Национална художествена академия. \r\n*** \r\nОт 13.00 часа 5 състав на Специализирания наказателен съд ще гледа делото за организиране и ръководене на престъпна група срещу Васил Р.  \r\n*** \r\nОт 13.00 часа 3 състав на Специализирания наказателен съд ще гледа квалифицирани състави на изнудване срещу Севдалин Е. и Кирил К.  \r\n*** \r\nОт 13.00 часа 3 състав на Специализирания наказателен съд ще гледа производство по чл.65 от НПК срещу Константин Л.  \r\n*** \r\nОт 14.00 часа в градинката „Кристал“ София и Белград представят изложбата „Археологически бисери“. \r\n*** \r\nОт 14.00 часа на адрес: бул. „Цариградско шосе“ № 159 ще се проведе търг с наддаване за продажба на поземлен имот (ПИ) с идентификатор 68134.1202.982, с площ 2 591 кв. м, начин на трайно ползване „за административна сграда, комплекс“ (УПИ III от кв.13а, м. Разсадника –Бежанци) по КККР на град София и построените в него сгради. \r\n*** \r\nОт 15.00 часа 19 състав на Специализирания наказателен съд ще гледа производство по чл.65 от НПК срещу Григор Г.  \r\n*** \r\nОт 18.00 часа в зала „София” на Столична библиотека ще се състои премиера на книгата на Ралица Люцканова-Костова „Жени и чудовища. Новата женска готика – Анджела Картър и Карсън Маккълърс”. \r\n*** \r\nОт 19.00 часа в Литературен клуб „Перото” ще бъде представена книгата „Предверието и дредния кат”. \r\n*** \r\nОт 19.00 часа в Techno Magic Land (бул. “Цариградско шосе” 111Б, вход при пешеходния мост) ще се проведе церемония по връчването на наградите в Академия „Иновация в действие“ 2018/2019. \r\n*** \r\nВ 13.30 часа в зала 2 на Районния съд ще се проведе заседание по делото срещу Василка Н. Н., обвинена че е присвоила чужди пари и е съставила неистински официални документи.  \r\n*** \r\nОт 10.00 часа в хотел „Монте Кристо“ ще се проведе кръгла маса, на която ще бъдат дискутирани функциите и задълженията  на модераторите на профили, които всяка институция с регистрация на Платформата и задължен субект по ЗДОИ трябва да осигури. \r\n*** \r\nОт 11.40 часа хотел „Монте Кристо“ от Областна администрация-Благоевград ще бъде представена Платформа за достъп до обществена информация. Предвиден е брифинг за медиите. \r\n*** \r\nОт 8.00 часа в КЦ „Морско казино“ ще се проведе кастинг за статисти, които да участват в снимките на най-новия български филм „Петя на моята Петя“. \r\n*** \r\nОт 10.00 часа в пресклуба на БТА ще се състои пресконференция във връзка с предстоящия Национален  турнир по спортни танци„Болярска купа” и „Изгряващи звезди“. \r\n*** \r\nОт 9.00 до 17.30 часа в Народно читалище „Йордан Йовков – 1870 г.“ ще се проведе Летен детски център „Млади възрожденци“. \r\n*** \r\nОт 10.00 до 16.00 часа в Държавен архив – Добрич ще има Ден на отворени врати и представяне на изложба „Атрактивни документи от фонда на Държавен архив – Добрич”.  Ще бъдат връчени отличията „Читател на годината” и „Приятел на архива”. \r\n*** \r\nОт 10.30 до 11.30 часа в Художествена галерия – Добрич ще се проведе лятна  \r\nработилница за въображение. \r\n*** \r\nОт 11.00 в Исторически музей – Карлово община Карлово Исторически Музей-Карлово представят фотодокументална изложба дарителската традиция в Карлово- Съзидание и духовност. \r\n*** \r\nОт 11.00 часа в отдел „Държавен архив” ще се състои награждаване на на-активен читател, дарител и приятел на архивите.  \r\n*** \r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Невелина Станимирова. \r\n*** \r\nОт 19.00 часа в Театрален салон „Георги Русев“ ще се състои Концерт на хип-хоп формация „Dance Quad”. \r\n*** \r\nОт 19.00 часа в читалище ,,Съгласие\" ще се играе постановката ,,Една седмица не повече/Истински лъжи\". \r\n*** \r\nВ 9.00 часа в зала 2 на Окръжния съд ще се проведе заседание по делото срещу Мартин М. и Калоян А., обвинени, че на територията на килия в Пловдивския затвор са отнели чужди движими вещи от владението на К. В., като са употребили за това сила.  \r\n*** \r\nВ 9.00 часа в зала 1 на Окръжния съд ще се проведе заседание по делото срещу Делян Д. и Милен Д., обвинени за представяне на неверни сведения пред Областна дирекция на Държавен фонд „Земеделие“, гр. Пловдив.  \r\n*** \r\nВ 10.30 часа в зала 5 на Окръжния съд ще се проведе заседание по делото срещу Станислав П., обвинен, че при управление на товарен автомобил е нарушил правилата за движение и по непредпазливост е причинил смъртта на две лица, като деянието е извършено след употреба на  наркотични вещества.  \r\n*** \r\nВ 12.30 часа в клуба на ВМРО общинските съветници и председателят на ВМРО-Пловдив Борислав Инчев, ще дадат пресконференция. Темите на пресконференцията ще са по бюджета на Общинска фондация ''Пловдив 2019'', както и “синя зона”. \r\n*** \r\nВ 13.30 часа в зала 10 на Районния съд ще се проведе заседание по делото срещу Земфира И., обвинена за това, че е извършила непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост. Обвинена е и че е причинила на полицейски орган лека телесна повреда.  \r\n*** \r\nВ 13.30 часа в зала 1 на Апелативния съд ще се проведе заседание по дело, с което Окръжна прокуратура – Стара Загора протестира пред Апелативен съд – Пловдив срещу присъда спрямо трима души, които Старозагорският окръжен съд е признал за виновни в извършване на  убийство и опит за убийство.  \r\nНедоволни от наказанията са и всички осъдени. \r\n*** \r\nОт 13.00 часа в Зала 1 на общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 09.30 часа в офиса на ПП ГЕРБ в Сливен на адрес: ул. „ЦарОсвободител“ № 17 – Живко Минчев и Галя Вучкова ще се проведе приемна за граждани.  \r\n*** \r\nОт 10.00 часа в офиса на ПП ГЕРБ, на бул. „Цар Освободител” № 17, Народният представител от ГЕРБ и председател на Комисията по земеделието и храните в Народното събрание Мария Белова организира приемна с граждани. \r\n*** \r\nОт 10.00 до 12.30 часа в Детски отдел на библиотека „Родина“ ще се проведе лятна детска академия.  \r\n*** \r\nОт 17.30 часа в РБ „Захарий Княжески“ ще се състои шести национален литературен конкурс „Николай Лилиев”.  \r\n*** \r\nОт 18.00 часа в РБ „Захарий Княжески“ ще има презентация на тема  \r\n„Новите книги на Русия“ и изложба – базар на съвременна руска литература. \r\n*** \r\nОт 10.30 часа във фоайето на НЧ \"Тодор Петков 1963\" деца от ДГ №30 \"Космонавт\" ще се включат в изработването на забавни книгоразделители.  \r\n*** \r\nОт 11.00 часа в сградата на Държавен архив- Шумен  ще бъдат връчени наградите на номинираните за читател, дарител и приятел на архива. От 11.30 часа ще започне  Ден на отворените врати. \r\n*** \r\nОт 16.00 часа в зала 203 на общината ще се проведе Консултативен съвет.  \r\n*** \r\nОт 15.00 часа в зала 2 на Областна администрация Шумен  ще бъде учреден Областен съвет за хората с увреждания в област Шумен.  \r\n*** \r\nОт 15.00 часа пред Общинския културен център ще се състои  детски празник „3D Европа“. \r\n*** \r\nОт 20.00 часа в зала „Диана“ ще бъде представен Спектакълът „Кармина Бурана“.", "date": "2019.06.09", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2019/06/09/2668063/nimh-utre-v-sledobednite-chasove-shte-prevali-i-pregarmi-vazmozhni-sa-i-gradushki.html", "text": "През нощта над Западна България времето ще се изясни, но на места в Централна и Източна до сутринта отново ще превали и прегърми. И утре въздушната маса над страната ще е неустойчива. Ще преобладава слънчево време, но ще се развива купеста и купесто-дъждовна облачност и на много места, главно в следобедните часове ще има превалявания, придружени с гръмотевици и временно усилване на вятъра, възможни са и градушки. По-интензивни ще са явленията в Централна България. Ще духа слаб до умерен североизточен вятър. Преобладаващите максимални температури ще са между 24° и 29°. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . Атмосферното налягане ще се понижи, доближавайки се до средното за месеца. \r\nНад Черноморието ще преобладава слънчево време. Ще има и временни увеличения на облачността, но само на отделни места по южното крайбрежие след обяд е възможно да превали и прегърми. Максималните температури на въздуха ще са между 24° и 27°. Температурата на морската вода е от 19° на север, до 24° на юг. Вълнението на морето ще бъде 2 бала. \r\nНад планините ще се развива купеста и купесто-дъждовна облачност и ще има краткотрайни валежи с гръмотевици. Ще духа умерен вятър от изток-североизток. Максималната температура на височина 1200 метра ще бъде около 18°, на 2000 метра 12°. \r\nИ през следващите дни на много места из страната ще има превалявания, придружени с гръмотевици и временно усилване вятъра, възможни са и градушки. Те ще бъдат с различен обхват и интензивност. Вятърът ще бъде предимно от север-североизток, слаб, в Дунавската равнина и източните райони, временно до умерен. Температурите във вторник ще остават под 30°, но след това ще се повишат и преобладаващите максимални ще бъдат между 27° и 32°.", "date": "2019.06.09", "title": "НИМХ: Утре в следобедните часове ще превали и прегърми, възможни са и градушки"}
{"url": "http://www.focus-news.net/news/2019/06/09/2668064/pazardzhik-vazstanoveno-e-dvizhenieto-pri-km-85-na-avtomagistrala-trakiya-v-posoka-burgas.html", "text": "Възстановено е движението при км 85 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.06.09", "title": "Пазарджик: Възстановено е движението при км 85 на автомагистрала \"Тракия\" в посока Бургас"}
{"url": "http://www.focus-news.net/news/2019/06/09/2668067/plovdiv-festival-na-detskoto-tvorchestvo-plovdiv-stolitsa-na-pesenta-shte-se-provede-v-grada-v-kraya-na-yuni.html", "text": "Фестивал на детското творчество „Пловдив – СтоЛица на песента“ ще се проведе в града в края на юни. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Събитието има за цел да демонстрира гостоприемството и културните традиции на град Пловдив, като даде сцена на талантливите деца за творчество и изява. В рамките на пет дни, от 25 до 29 юни, ще гостуват едни от най-успешните и атрактивни вокални школи oт България – от Търговище, Хисаря и София, а домакини на целия проект са децата от пловдивската школа за таланти и звезди „Арт Войс Център“, с ръководител и музикален педагог Руми Иванова. Всяка школа ще представи своя музикално-сценична програма на професионална сцена. Концертите ще се провеждат на различни оживени места в града – район „Тракия“, район „Южен“, район „Западен“, кв. „Капана“, Римски стадион. \r\nНа 25 юни от 11.00 часа ще се състои концерт в кв. „Смирненски“ на града, а в 19.30 часа – на сцена „Ядрото“ в кв. „Капана“ . На 26 юни отново ще има два концерта – от 11.00 часа в кв. „Тракия“, а в 19.30 часа – отново на сцена „Ядрото“ в кв. „Капана“. На 27 юни ще са концертите в парка на ул. „Акад. Петър Динеков“ в район „Южен“ и на Римския стадион. В центъра на града ще бъдат и последните три концерта от програмата на фестивала – на 28 и 29 юни. Фестивалът е част от Културния календар на града за 2019 година, в подкрепа на „Пловдив – Европейска столица на културата 2019“. \r\nТони МИХАЙЛОВ", "date": "2019.06.09", "title": "Пловдив: Фестивал на детското творчество „Пловдив – СтоЛица на песента“ ще се проведе в града в края на юни"}
{"url": "http://www.focus-news.net/news/2019/06/09/2668050/", "text": "От молдовската полиция заявиха, че не признават одобреното от парламента правителство, водено от Майя Санду, както и новия вътрешен министър Андрей Настасе, предава  TACC , като цитира думите на ръководителя на Генералния комисариат на полицията Александър Пинзар пред телевизионния канал TV8 в неделя. \r\n\"Моят министър е Жиздан (министъра на вътрешните работи в правителството на Павел Филип Александър Жиздан)\", каза Пинзар.  Юлиян Марков", "date": "2019.06.09", "title": "ТАСС: От молдовската полиция заявиха, че не признават новото правителство"}
{"url": "http://www.focus-news.net/news/2019/06/09/2668057/kommersanta-moldova-se-okaza-v-dvuvlastie.html", "text": "Молдова се оказа в двувластие, пише руският вестник  “Коммерсантъ“ \r\nКоалиция от проруските социалисти и проевропейският блок АКУМ(\"Сега\") формираха ново правителство и уволниха ключови фигури в силовите ведомства. Но Демократическата партия, която досега управляваше, чийто лидер олигарх Владимир Плахотнюк ръководи страната от 2015 г., не иска да се откаже от властта. Плахотнюк нарече последните събития  „преврат“, а неговите поддръжници поставиха палатки пред почти всички министерства и обещаха да предотвратят влизането на нови ръководители на държавни структури на работните места.  \r\nВ събота, 8 юни, политическата криза в Молдова, която след парламентарните избори през февруари, живееше без правителство, навлезе в нова, най-остра фаза. В този ден събитията се развиха бързо. Създаването на временна коалиция за освобождаване на държавата, завладяна от олигарха Владимир Плахотнюк, бе обявено от две антагонистични партии: проруските социалисти, подкрепящи президента Игор Додон, и блока АКУМ - сдружение на прозападни десни партии „Платформа“ \"Достойнство и истина” и „Действие и солидарност ”. \r\nВероятността за създаване на този съюз доскоро беше изключително ниска. Социалистите проведоха преговори не само с АКУМ, но и с Демократическата партия на Плахотнюк, който призова за предотвратяване на предсрочни парламентарни избори, неизбежни при липса на мнозинство в парламента. Но в събота АКУМ и Социалистическата партия неочаквано се споразумяха и обявиха антиолигархична коалиция. \r\nВ молдовския парламент има 101 депутати. Демократите и техните сателити имат само 40 депутатски мандата. Социалистите и АКУМ заедно контролират 61 места, което им позволява да одобряват назначения и да приемат закони. \r\nТези нови съюзници се  захванаха за работа събота в останалата без ток сграда на парламента. Първо беше избрано ръководството на парламента - председателя на Социалистическата партия Зинаида Гречани. Тогава лидерът на Партията за действие и солидарност Майя Санду бе назначена за премиер. За вицепремиер и министър на вътрешните работи стана нейният партньор в блока АКУМ, ръководител на Платформата за достойнство и истина, Андрей Настасе.  \r\n„Днес слагаме край на борбата срещу собствения си народ. Днес имаме шанс за ново начало. Ще отворим нова страница, ”каза премиерът Санду. \r\nТя също така обяви, че „диктаторът падна” и „олигархичният режим сега е в опозиция”. \r\nСъюзниците наричат олигарх Владимир Плахотнюк “диктатор” и “узурпатор” на властта в страната. Фактът, че Молдова сега е \"завладяна държава“, се казва в декларация, приета в парламента. В допълнение, депутатите одобриха оставката на ръководителите на Службата за информация и сигурност и на Националния център за борба с корупцията, които се ръководят от кадри, назначени от Владимир Плахотнюк. \r\nВ плановете на съюзниците влиза и промяната на избирателната система. Избирателните правила през 2017 г. бяха променени в интерес на Демократическата партия, което позволи през февруари изключително непопулярната политическа сила да задържи 40 от своите депутати в парламента. \r\nСамият олигарх бе призован да не се съпротивлява на новата реалност и да гарантира мирно предаване на властта. \r\n„Призовавам го да прехвърли властта мирно, по цивилизован начин и да не се опитва да подпали къщата, защото Молдова не принадлежи на него, ”каза Андрей Настасе, който през 2015 г. организира протести срещу Плахотнюк. \r\nИгор Додон също призова демократите да не водят процеса до дестабилизация. „Обърнах се към онези, които досега бяха на власт, да осигурят мирно прехвърляне на властта, за да предотвратят дестабилизация в нашата страна“, пише президентът на своята страница във „Фейсбук“. \r\nДемократите не обръщаха внимание на призивите. Конституционният съд, състоящ се от хора, принадлежащи към обкръжението на Владимир Плахотнюк, определи коалицията и всички взети от нея решения като неконституционни. Като обосновка на това, съдът посочи, че мнозинството в парламента не е създадено в определеното от закона време. \r\nСпоред съдиите крайният срок за създаването на коалицията е 7 юни, тъй като този ден са изтекли 90 дни, в които трябва да се формира коалиция, съгласно чл. 85 от конституцията. Отправната точка е 9 март, когато бяха одобрени резултатите от февруарските избори и съответно мандатите на парламентаристите. АКУМ и социалистите имат собствени изчисления: те са убедени, че от 9 март не се броят 90 дни, а три календарни месеца. В този случай коалицията трябваше да се появи не по-късно от 9 юни. \r\nДемократическата партия и нейният лидер Владимир Плахотнюк не са съгласни с математиката на техните опоненти. Олигархът нарече техните действия опит за узурпиране на властта. Според него Демократическата партия не признава пленарната сесия и всичко, за което депутатите гласуваха за нея. \r\n„Ще предприемем всички законови и демократични действия, така че планът за превземане на държавните институции да не бъде изпълнен ”, обеща Плахотнюк и заяви, че демократите вече са предприели стъпки, за да гарантират, че всички институции на страната функционират нормално. \r\nВ допълнение, демократите обвиниха Игор Додон в предателство. Телевизионните канали, които са под контрола на олигарха, най-големият медиен холдинг в страната, на 8 юни разкриха видеозаписи от срещите на Владимир Плахотнюк и Игор Додон, направени със скрита камера, която обсъжда създаването на коалиция от социалисти с демократи. Гласовете понякога не съвпадат с картината. Въпреки това Игор Додон и Владимир Плахотнюк се чуват, че една от точките на коалиционното им споразумение трябва да бъде федерализацията на страната чрез съюз с отцепилото се през 90-те години на миналия век Приднестровие. \r\nНа този момент, в случай на създаването на съюз на Партията на социалистите и демократите, се твърди, че е настоявал  руският заместник министър-председател Дмитрий Козак, с когото Игор Додон се е срещал няколко пъти в последно време. В същото време президентът на Молдова казва фразата, че руският лидер Владимир Путин е готов да се срещне с Плахотнюк и да обсъдят всичко лично. \r\nОлигархът, търсен от руските правоохранителни органи за опит за убийство и обвинен в участие в схема за изтегляне на 37 милиарда рубли от Руската федерация, отговаря, че не може да дойде в Русия заради наказателно преследване. В отговор Игор Додон уверява своя събеседник, че проблемът с наказателните дела ще бъде разрешен и му предава думите, за които се твърди, че са казани  от руския президент Владимир Путин: “Игор, кажи на Плахотнюк, че аз ви каня (него - “Комерсант”) следващата седмица заедно теб двамата. Да седнем и да обсъдим как да  продължаваме напред. Да не се страхуваме - под личните ми гаранции. Демократите твърдят също, че Игор Додон признава, че е получил пари за финансиране на Социалистическата партия от Русия. \r\nПубликуването на записите е причина за обвинението по адрес на Додон в предателство в интересите на Русия и организирането на преврат. \r\n„Потвърждавам, че преговорите с Додон продължиха почти три месеца. Като цяло почти се съгласихме, но бяхме объркани поради нови геополитически изисквания. Коалицията беше почти формирана. Но аз отказах да подпиша този документ, което би означавало, че съм предал страната и съм станал съучастник на Додон ”, каза Плахотнюк. \r\n„Аз не съм съвършен, греша, но няма да предам страната си. Това, което направи Додон, Социалистическата партия и АКУМ, е държавен преврат“, заяви Плахотнюк. \r\nСпоред олигарха „молдовските граждани вече нямат легитимен президент. Владимир Плахотнюк обеща да постигне разпускането на парламента и предсрочните избори както за парламент, така и за президент. \r\nВ събота вечер в Кишинев се появиха палатки пред сградите на министерствата, както и главната прокуратура, които бяха инсталирани от привърженици на Демократическата партия. Те поставиха сцената на централния площад на града. Сред онези, които се появиха на улицата, за да подкрепят демократите имаше  много млади хора с атлетично телосложение. \r\nГрупите за съпротива се координират от бившия депутат от Демократическата партия, професионален боец и президента на Молдавската федерация Муай-Тай и Кикбокс, Константин Цуцу, който се смята за един от кураторите на неформалното силово крило на демократите: под патронажа на партията и лично Владимир Плахотнюк в страната е създадена цяла мрежа от бойни клубове. През нощта  Цуцу се появи пред главната прокуратура и каза пред репортери, че няма да позволи на членовете на новото правителство да влизат в сградите на държавните ведомства. \r\n„Няма да им позволим да завземат нито една институция в страната. Ние дори няма да им позволим да влязат. Те нямат право, няма какво да правят там, \" казва Цуцу. \r\nДнес противстоенето  на демократите и парламентарната коалиция ще продължи. Въпреки почивния ден председателят Зинаида Гречани обяви, че свиква депутатите да продължат работата си. Те ще трябва да приемат така наречения пакет анти-олигархични закони, за да могат окончателно да освободят държавните структури от влиянието на Владимир Плахотнюк. В същото време, на 8 юни, молдовските медии започнаха да съобщават, че държавните служители от регионите на страната ще бъдат доведени в столицата, за да участват в протест, планиран от демократите. \r\nЗасега няма отговор на въпроса от коя страна ще действат силите за сигурност - МВР и армията. Това до голяма степен ще определи колко упорита ще бъде съпротивата на Демократическата партия и нейния лидер Владимир Плахотнюк. \r\nЗа последния резултатът от настоящата борба е въпрос на физическа сигурност. От 2015 г., когато всички държавни институции попаднаха под личния контрол на Плахотнюк, имаше много доказателства за различни злоупотреби на демократите. Например хора от средите на олигарха и самия той са обвинени в изнудване и формиране на парламентарно мнозинство, за да управляват страната. Става дума за миналия парламент, избран през 2014 г. Само 19 демократи тогава влязоха в него, но през 2015 г. партията контролираше повече от половината от депутатите, които напуснаха партиите, от чиито листи първоначално бяха избрани. Молдовските медии пишат за участието на високопоставени демократи в организирането на различни схеми за контрабанда, набези на бизнес, измама на криминални дела срещу нежелани и други нарушения. \r\nСлед като преди четири години Плахотнюк получи пълен контрол над страната, Молдова се нарича ‚завладяна“ държава дори на Запад. \r\nСъздаването на антиолигархична коалиция в молдовския парламент бе открито подкрепено от Русия. Специалният представител на президента на Руската федерация за развитие на търговските и икономически отношения с Молдова, вицепремиерът Дмитрий Козак, заяви на 3 юни в Кишинев, че Москва счита, че съюзът на социалистите и АКУМ е най-добрият изход от кризата. В неделя вечер той много остро коментира сегашната ситуация в Молдова, като нарече режим, управлявал страната до момента - криминален. \r\n„Откровено престъпните действия на властта са явно потвърждение на нашата вече заявена позиция за необходимостта от радикално подобряване на сегашната политическа ситуация в републиката. Исканията на хората, често с противопоставящи се политически убеждения, относно необходимостта от де-окупация на Молдова от престъпния режим, стават все по-ясни. \r\nПродължаваме да потвърждаваме, че това е един изключително вътрешен политически процес. Но за Русия е изключително важно, че силите, които определят външнополитическия вектор на развитието на Молдова, отразяват истинската воля на нейните граждани ”, каза  Козак. \r\nКато похвали проевропейския блок АКУМ и проруските социалисти за преодоляване на противоположните позиции по редица въпроси, „за да се създадат условия за бъдещо цивилизовано разрешаване на разногласията, основаващи се на реалната воля на гражданите”, Дмитрий Козак заяви, че ЕС и САЩ заемат същата позиция. \r\n„Този факт, макар и незначителен в геополитически план, е още едно потвърждение за необходимостта от взаимодействие и възможността за постигане на съгласие по основните въпроси на съвременния световен ред на обща цивилизационна платформа”, каза Козак. \r\nКоментирайки обвиненията, че Русия се опитва да сключи отделни споразумения с демократите, вицепремиерът каза, че това предложение не е идвало от Москва: “Владимир Плахотнюк предложи да се сключат тайни споразумения на Социалистическата партия с Демократическата партия със задълженията на последния да промени външния вектор на Молдова от Запада на Изток. Тези предложения бяха категорично отхвърлени. Историческата практика показва, че всякакви тайни политически споразумения в крайна сметка водят до бедствие. Това се отнася, както за политиците, участващи в такива заговори, така и за гражданите, зад чиито гръб са постигнати такива споразумения. \" \r\nЕвропейският съюз и Съединените щати не направиха толкова остри изявления. Но ръководителят на делегацията на ЕС в Молдова Петър Михалко, както и американските дипломати присъстваха на заседание на парламента по време на създаването на сегашната коалиция там. \r\nОсвен това коментарът за ситуацията в Кишинев, разпространен от Европейската служба за външна дейност, не поставя под въпрос законността на сформирането на алианса и изразява готовност да продължи сътрудничеството с Молдова при провеждането на реформи, борбата с корупцията, гарантирането на независимостта на правосъдието и деполитизирането на държавните структури. \r\nКато сигнал за подкрепа на новата коалиция е напълно възможно да се интерпретира изявлението, разпространено от посолството на САЩ в Кишинев: „САЩ подкрепят усилията на молдовските политически партии да обсъдят споразумението и да преодолеят продължаващата политическа безизходица. Избраните длъжностни лица трябва да имат максимално възможно време и възможност да постигнат споразумение. Народът на Молдова заслужава напълно функциониращо правителство, което може да възобнови работата си за подобряване на живота на всички граждани.\"  Юлиян Марков", "date": "2019.06.09", "title": "„Коммерсантъ“: Молдова се оказа в двувластие"}
{"url": "http://www.focus-news.net/news/2019/06/09/2668083/metodi-biserkov-obshtina-petrich-obshtinski-sabor-na-narodnoto-tvorchestvo-yuzhen-gerdan-shte-se-provede-v-grada-za-29-ta-poredna-godina.html", "text": "Общински събор на народното творчество „Южен гердан“ ще се проведе в Петрич за 29-та поредна година. Това каза за  Радио „Фокус“-Пирин  Методи Бисерков, началник на отдел „Образование“ към Общината. Той уточни, че за втора година той е част от Южния ни национален форум на народното творчество и съчетава в себе си както събора „Южен гердан“, така и Националния фестивал за народно творчество „На мегдана“. „Организатори са Община Петрич и Народно читалище „Братя Миладинови“ в Петрич. Самото събитие ще се проведе на 21 юни, като програмата е доста богата и започва от 10.00 часа сутринта с дефиле на участниците. В 11.00 часа започва конкурсната част на събора „Южен гердан“, в която сме предвидили изяви в няколко направления. Имаме изяви за певческо изпълнение на автентичен фолклор, както и на обработен фолклор; съответно имаме и индивидуално и групово изпълнение, като в груповото не сме направили разграничение за мъжка и женска група“, посочи Бисерков. Той допълни, че има и конкурсна част за танцово фолклорно изпълнение и за най-добре пресъздаден народен обичай. По думите му така в рамките на около 7 часа – от 11.00 сутринта до 18.00 часа след обяд ще се проведе конкурсната част. \r\n„Открит урок по точене на баници „Баба знае“ ще бъде включен в Южния национален форум на народно творчество“, посочи той. По думите му в този открит урок самодейци ще имат възможността по най-добрия начин да покажат на публиката и на младите участници във фестивала как се точат баници. „Също така от 19.00 часа имаме открит урок по народни танци с местни хореографи, което също ще се проведе за първи път и представлява урок, в който хореографи от общината с показване на стъпки и съответно разяснителна част хореографът ще показва как точно се играе съответното хоро“, добави Бисерков. Той заяви, че заключителната част започва от 20.00 часа, когато е награждаването на участниците и съответно концерт на победителите в конкурсната част на събора „Южен гердан“, а в 20.30 часа има заключителна част с концерт на известни изпълнители. По думите му в 23.00 часа е закриването на Южния национален форум. \r\nНатали СТЕФАНОВА", "date": "2019.06.09", "title": "Методи Бисерков, Община Петрич: Общински събор на народното творчество „Южен гердан“ ще се проведе в града за 29-та поредна година"}
{"url": "http://www.focus-news.net/news/2019/06/09/2668066/predstoyashti-mezhdunarodni-sabitiya-za-10-yuni-2019-agentsiya-fokus.html", "text": "***  Развитие на политическата криза в страната \r\n***  Международна конференция на профсъюзите \r\n***  Алексис Ципрас ще поиска от президента да разпусне парламента и да насрочи избори за 7 юли \r\n***  Визита на саудитския министър на енергетиката  \r\n***  Тримесечна среща на борда на Международната агенция за атомна енергия \r\n***  Краен срок за представяне на кандидатури за лидер на Консервативната партия \r\n***  Международен американски икономически форум \r\n***  Визита на германския външен министър Хайко Маас", "date": "2019.06.09", "title": "Предстоящи международни събития за  10 юни 2019  (Агенция \"Фокус\")"}
{"url": "http://www.focus-news.net/news/2019/06/09/2668085/varna-126-sa-sluchaite-na-uhapani-ot-karlezhi-za-perioda-ot-31-may-do-6-yuni.html", "text": "126 са случаите на ухапани от кърлежи за периода от 31 май до 6 юни. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. От тях 108 са ухапаните във Варна, а 18 са случаите в малките общини на областта. Ухапаните през предходната седмица са били 120 на брой.  Случаите за същия период на 2018 г. е бил 83 на брой. \r\nБояна АТАНАСОВА", "date": "2019.06.09", "title": "Варна: 126 са случаите на ухапани от кърлежи за периода от 31 май до 6 юни"}
{"url": "http://www.focus-news.net/news/2019/06/09/2668084/afp-sblasatsi-mezhdu-politsiyata-i-demonstranti-sa-registrirani-v-honkong.html", "text": "Безредици и сблъсъци между полицията и демонстранти са регистрирани в Хонконг, предаде  AFP . \r\nСблъсъците са избухнали, след като полицията се е опитала да разпръсне демонстрантите, които протестират срещу закон за екстрадацията с Китай.  \r\nПо данни на организаторите, в протестната акция са взели участие повече от един милион души. Мероприятието беше проведено с разрешението на местните власти.  \r\nХонконг няма споразумения за екстрадация с Китай, Макао и Тайван. В момента местната администрация се подготвя да засили сътрудничеството в тази сфера. Нововъведенията ще позволят за бъдат предавани по искане на китайските власти, заподозрени за нарушаване на законите в Китай. Срещу тези мерки се обявява опозицията в Хонконг, която се опасява от засилване на контрола на Пекин над вътрешните работи в Хонконг.   Светлин Божков", "date": "2019.06.09", "title": "AFP: Сблъсъци между полицията и демонстранти са регистрирани в Хонконг"}
{"url": "http://www.focus-news.net/news/2019/06/09/2668087/plovdiv-130-pevtsi-tantsyori-i-kukeri-shte-predstavyat-v-grada-folklora-na-trakiya.html", "text": "130 певци, танцьори и кукери ще се качат на сцената на финалния концерт по проекта „Среща с фолклора на Тракия“, за да пресъздадат автентични обичаи и ритуали от Южна България. Това съобщиха за  Радио „Фокус“ – Пловдив  от Фондация „Пловдив 2019“. Заключителното събитие, което обединява ученици от СУ „Св.св. Кирил и Методий“ и състави от Цалапица, Стамболийски и Сушица, е насрочено за 11 юни от 19.00 часа на площад „Стефан Стамболов“ в града. \r\nКак се съхраняват песните, танците и обредите от Тракийската етнографска област – това си поставиха за цел да проучат момчета и момичета от професия „Танцьор” и профил „Изкуства” на СУ „Св. св. Кирил и Методий”. Ученици между 8 и 12 клас, начело с преподавателите си по хореография и народно пеене, изследваха регионалните традиции  и обичаи, съвместно с читалищата в Цалапица, Стамболийски и карловския квартал „Сушица”. Проучването им бе в рамките на проекта „Среща с фолклора на Тракия”, който се реализира с подкрепата на Фондация „Пловдив – Европейска столица на културата”. Една от целите е учениците да натрупат сценичен опит, а едновременно с това в малките населени места да бъдат реализирани концерти, които популяризират разнообразието от тракийски обреди, обичаи, музика и танци. \r\nНа таланта на учениците и на самодейните колективи от читалищата партньори по проeкта вече се насладиха жителите на Стамболийски, Цалапица, Асеновград и Сушица. Най-напред певци и танцьори  представиха „Куди” – обичай, който се изпълнява от коледари, обикалящи из селото. След това пресъздадоха Трифон Зарезан с избор на Цар на виното, кукерските игри за Сирни Заговезни, Лазаруване, Гергьовден и фрагмент от Тракийска сватба – забулването на булката с плътен червен воал против уроки и веселбата в моминската къща с нейните приятелки. \r\n„Избрахме като партньори читалище „Светлина” в Цалапица, „Никола Вапцаров” в Стамболийски” и „Васил Левски” в Сушица, които са се заели да пазят и разпространяват българския фолклор”, обясни един от ръководителите на учениците по проекта и народен изпълнител Здравко Мандаджиев. Негова заслуга са и обработките на някои от песните в спектакъла.", "date": "2019.06.09", "title": "Пловдив: 130 певци, танцьори и кукери ще представят в града фолклора на Тракия"}
{"url": "http://www.focus-news.net/news/2019/06/09/2668086/tass-izbiratelnata-aktivnost-na-prezidentskite-izbori-v-kazahstan-e-774.html", "text": "Избирателната активност на президентските избори в Казахстан е 77,4%, при затваряне на избирателните секции, предаде  ТАСС .  \r\nТова съобщиха от Централната избирателна комисия на страната.  \r\nСпоред закона, в Казахстан няма праг на избирателната активност, но степента на участие на гражданите традиционно се смята за важен показател, отразяващ настроенията в обществото.  \r\nНа президентските избори през 2015 година избирателната активност беше 95,11%, допълва агенцията.   Светлин Божков", "date": "2019.06.09", "title": "ТАСС: Избирателната активност на президентските избори в Казахстан е 77,4%"}
{"url": "http://www.focus-news.net/news/2019/06/09/2668089/nimh-nay-golyamo-kolichestvo-dazhd-e-otcheteno-na-vrah-botev-24-lkv-m-znachitelni-sa-valezhite-v-burgas-14-lkv-m.html", "text": "Най- голямо количество дъжд е отчетено на връх Ботев -  24 л/кв. м, значителни са валежите в Бургас – 14 л/кв. м. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията е до 21.00 часа. 9 л/кв. м са отчетените количества валежи в Кърджали. 7 л/кв. м са регистрираните валежи в Добрич. Към момента дъждът в Бургас и Кърджали е спрял. \r\nДеница КИТАНОВА", "date": "2019.06.09", "title": "НИМХ: Най- голямо количество дъжд е отчетено на връх Ботев -  24 л/кв. м, значителни са валежите в Бургас – 14 л/кв. м"}
{"url": "http://www.focus-news.net/news/2019/06/09/2668090/jerusalem-post-palestintsite-planirat-protesti-sreshtu-mirniya-plan-na-donald-tramp.html", "text": "Палестински лидери заявиха, че планират „народно въстание“ по-късно този месец, в знак на протест срещу президента на САЩ Доналд Тръмп и неговия мирен план за Близкия Изток, пише изданието  „Jerusalem post“ .  \r\nПротестите, планирани за 25-26 юни, ще съвпаднат със старта на икономическата конференция в Бахрейн, където администрацията на САЩ планира да представи икономическата част от своя дългоочакван план.  \r\nПредставители на Палестинската автономия призоваха палестинците и арабите да бойкотират конференцията в Бахрейн.  \r\nПредставители на фракции в ООП, палестински граждански организации и отделни палестински лидери, призоваха всички палестинци да участват в протестите срещу мирния план на Тръмп и конференцията в Бахрейн.  \r\nТе отправиха призива, след като се събраха на среща в Ал Бирех.  \r\nПредставител на изпълнителния комитет на ООП заяви, че срещата в неделя е първата от поредица събрания, с цел организиране на „масови действия за противодействие на американско-израелските схеми, целящи премахване на правата на палестинския народ“.  \r\nПо думите на представител на ООП, палестинците трябва да включат в „борбата с действия, за да провалят „Сделката на века“ и нейния икономически аспект“ и да изразят своето несъгласие с всички политики на САЩ.    Светлин Божков", "date": "2019.06.09", "title": "„Jerusalem post“: Палестинците планират протести срещу мирния план на Доналд Тръмп"}
{"url": "http://www.focus-news.net/news/2019/06/09/2668093/ria-novosti-kasim-zhomart-tokaev-pobezhdava-na-izborite-za-prezident-na-kazahstan.html", "text": "Касим-Жомарт Токаев побеждава на изборите за президент на Казахстан, като печели 70,13% от гласовете, предаде  РИА Новости .  \r\nПо данни от екзитполовете на института „Обществено мнение“, опозиционният кандидат Амиржан Мажитов печели 15,39% от подадените гласове.  \r\nСпоред данните на друга социологическа агенция „Младеж“, Токаев печели 69,94% от гласовете.  \r\nПо-рано от Централната избирателна комисия на Казахстан съобщиха, че избирателната активност на президентските избори е 77,4%.", "date": "2019.06.09", "title": "РИА Новости: Касим-Жомарт Токаев побеждава на изборите за президент на Казахстан"}
{"url": "http://www.focus-news.net/news/2019/06/09/2668095/pazardzhik-mnogo-dobri-usloviya-za-turizam-ima-v-rodopskoto-selo-sestrimo-prez-letnite-mesetsi.html", "text": "Много добри условия за туризъм има в родопското село Сестримо през летните месеци, съобщи за  Радио „Фокус” – Пазарджик  Стефан Джамов, кмет на населеното място. По думите му, селото се намира в планински терен по трасето на каскадата Белмекен-Сестримо-Чаира. Обособена е и екопътека до параклиса „Света Петка”, който се намира в скалиста местност. Архитектурата на православния храм се вписва в тази на скалите. Построен е на високо място, което на моменти е доста опасно, но нищо не може да откаже жителите и гостите да го посетят. „Много туристи посещават селото и околностите му през цялата година. Особено красива е и гледката към планината и каскадата. Пътят, който минава край населеното място, води и към местността Белмекен”, уточни Джамов. Той допълни, че има и параклис, който се намира над селото, който също носи името на Св. Георги Победоносец. \r\nАлбена ЖИЛЕКОВА", "date": "2019.06.09", "title": "Пазарджик: Много добри условия за туризъм има в родопското село Сестримо през летните месеци"}
{"url": "http://www.focus-news.net/news/2019/06/09/2668092/shumen-53-proekta-sa-postapili-za-finansirane-ot-obshtinskiya-fond-kultura-v-grada.html", "text": "Общо 53 проекта са постъпили за финансиране от общинския фонд „Култура“. Това съобщиха от  Община Шумен . 20 са предложенията в направление „Детски и младежки културни дейности“, а 33 проекта са подадени в направление „Творчески Шумен“. Общият бюджет за тази година е в размер на 59 698 лв., като в сумата е включен и предходният остатък от миналата година от близо 4 700 лева. Заседанието за разглеждане на проектните предложения ще се проведе на 11 юни, вторник, от 10.00 часа в зала 304 в общината.", "date": "2019.06.09", "title": "Шумен: 53 проекта са постъпили за финансиране от общинския фонд „Култура“ в града"}
{"url": "http://www.focus-news.net/news/2019/06/09/2668094/sliven-mladozhentsi-dariha-parite-ot-svatbata-si-na-otdelenieto-po-neonatologiya-kam-mbal-d-r-ivan-seliminski.html", "text": "Младоженци направиха дарение на Отделението по неонатология към МБАЛ „Д-р Иван Селимински“. Сумата е 1000 лева, които са заделени от сватбата им, съобщиха от  лечебното заведение . \r\nРъководството на болницата и екипът на отделението благодарят за благородния жест от страна на младото семейство и им пожелават дълъг и щастлив семеен живот. Средствата ще бъдат използвани за закупуване на апаратура за недоносените деца.", "date": "2019.06.09", "title": "Сливен: Младоженци дариха парите от сватбата си на Отделението по неонатология към МБАЛ „Д-р Иван Селимински“"}
{"url": "http://www.focus-news.net/news/2019/06/09/2668096/korea-herald-prezidentat-na-yuzhna-koreya-zamina-na-poseshtenie-vav-finlandiya.html", "text": "Президентът на Южна Корея Мун Дже-Ин замина в неделя, на осемдневно посещение във Финландия, Норвегия и Швеция, където ще се стреми да задълбочи партньорствата по отношение на иновациите и икономическия растеж, пише изданието  „Korea Herald“ .  \r\nПредставители на президентската администрация заявиха, че трите страни са важни партньори на Южна Корея, в усилията за постигане на траен мир на Корейския полуостров, както и в търсенето на нови двигатели за икономически растеж.  \r\nПредставител на Мун Дже-Ин заяви, че се очаква регионалната обиколка на президента, да се превърне във възможност да бъде потвърдено сътрудничеството със скандинавските страни, в процеса за постигане на пълна денуклеаризация на Корейския полуостров и траен мир. \r\nОбиколката на южнокорейския президент се разглежда, като шанс за разширяване на партньорствата в търсене на иновативен растеж, което е една от целите на либералната администрация на Мун Дже-Ин.  \r\nЮжнокорейският президент ще пристигне във финландската столица Хелзинки в неделя вечерта, местно време, на тридневно официално посещение.  \r\nТой ще има разговори с финландския президент Саули Нийнисто, в които ще се дискутира как да бъдат задълбочени двустранните връзки. Разговорите ще бъдат последвани от съвместна пресконференция.   Светлин Божков", "date": "2019.06.09", "title": "„Korea Herald“: Президентът на Южна Корея замина на посещение във Финландия"}
{"url": "http://www.focus-news.net/news/2019/06/09/2668097/tass-aviokompaniyata-american-airlines-prodalzhi-zabranata-za-eksploatatsiya-na-samoleti-boeing-737-max.html", "text": "Американската авиокомпания „American Airlines“ продължи забраната за експлоатация на самолети Boeing 737 MAX, до 3 септември тази година, предаде  ТАСС .  \r\n„Компанията „American Airlines“ през април продължи срока на действие за отмяна на полетите на този тип самолети до 19 август включително. Сега ние продължаваме отмяната до 3 септември включително“, се казва в изявление на авиокомпанията, като се пояснява, че това решение ще позволи на пътниците да планират по-добре полетите си.  \r\n„Приблизително 115 рейса всеки ден, ще бъдат отменяни в периода до 3 септември“, допълват от авиокомпанията.  \r\nПрез миналия месец ръководството на компанията Boeing съобщи, че не е свързано с конкретни времеви рамки, по въпроса за възобновяване на експлоатацията на самолети от серията 737 MAX.  \r\nЕксплоатацията на самолетите Boeing 737 MAX беше преустановена след две самолетни катастрофи. На 10 март тази година в Етиопия се разби такъв самолет на авиокомпанията „Ethiopian Airlines“, в резултат на което загинаха 157 души, а на 29 октомври 2018 година, при катастрофа на самолет от аналогичния модел в Индонезия загинаха 189 души. След тези инциденти много страни, включително САЩ, страните-членки на ЕС и Русия, преустановиха експлоатацията на самолети от тази серия, от съображения за сигурност, допълва агенцията.   Светлин Божков", "date": "2019.06.09", "title": "ТАСС: Авиокомпанията „American Airlines“ продължи забраната за експлоатация на самолети Boeing 737 MAX"}
{"url": "http://www.focus-news.net/news/2019/06/09/2668099/los-angeles-times-mechtata-za-kaliforniya-zavisi-ot-tova-kade-zhiveete-i-kakvo-obrazovanie-imate.html", "text": "Прозвуча самохвалство в думите на губернатор Гавин Нюсъм, по време на конференцията на Демократическата партия в Калифорния, когато настоя, че никой друг щат не предлага повече възможности, от този, който той ръководи, пише изданието  „Los Angeles Times“ .  \r\n„Няма мечта на Алабама, нито на Кентъки. Има само Калифорнийска мечта, постижима и желана“, заяви Нюсъм.  \r\nНо явно има ограничения в тази мечта, както маркират резултатите от ново независимо проучване, показващо неизпълнени желания за успех във вътрешните райони на щата, както и сред цветнокожите общности и тези с по-ниско ниво на образование.  \r\nМоже и да има една щатска администрация водена от Нюсъм, която да служи на хората, но няма единно мнение за това, дали нещата се подобряват или влошават.  \r\n„Различията са зашеметяващи. Не мисля, че говорим за това достатъчно“, заяви социологът Марк Балдасаре.  \r\nПоследното проучване зададе редица въпроси за материалното благосъстояние и настроението на хората, по-конкретно, какво е мнението им за икономическата посока на щата, и за собственото им финансово положение.  \r\nИзследването засяга и въпроса за бездомните и дали администрацията върши добре работата си. Когато се разделят по регион, раса и социално положение, резултатите са отрезвяващи.   Светлин Божков", "date": "2019.06.09", "title": "„Los Angeles Times“: Мечтата за Калифорния зависи от това, къде живеете и какво образование имате"}
{"url": "http://www.focus-news.net/news/2019/06/09/2668091/kyustendil-vazpitanitsi-na-profilirana-gimnaziya-hristo-botev-dupnitsa-sa-poluchili-konstitutsiyata-na-balgariya-i-otlivka-ot-natsionalniya-gerb.html", "text": "Възпитаници на Профилирана гимназия „Христо Ботев“ – Дупница са получили Конституцията на България и отливка от националния герб. Това съобщиха за  Радио „Фокус” – Кюстендил  от Административен съд – Кюстендил. Дейностите са във връзка с провежданата образователната програма, която Административен съд – Кюстендил реализира през учебната година с ученици от десетите класове на Профилирана гимназия „Христо Ботев“ – Дупница. Председателят на Административен съд – Кюстендил Иван Демиревски е връчил на всеки ученик, участник в програмата, подарък – Конституция на Република България, брошури, химикалка и удостоверение за участие в образователната програма „Съдебната власт – информиран избор и гражданско доверие. Отворени съдилища и прокуратури“. Отливка на герба на Република България е връчена на Геновева Ризова – директор на гимназията. Съдът продължава участието си в образователната програма и през следващата учебна година. Целта е формиране на правна грамотност и култура сред подрастващите, изграждане на ценностно отношение към закона и ограничаване на негативните модели на поведение. \r\nВенцеслав ИЛЧЕВ", "date": "2019.06.09", "title": "Кюстендил: Възпитаници на Профилирана гимназия „Христо Ботев“ – Дупница са получили Конституцията на България и отливка от националния герб"}
{"url": "http://www.focus-news.net/news/2019/06/09/2668088/stara-zagora-v-sgradata-na-obshtinata-shte-se-provede-preskonferentsiya-na-10-yuni.html", "text": "На 10 юни (понеделник) от 10.00 часа в Зала 2 на Община Стара Загора пресконференция ще дадат кметът Живко Тодоров, главният архитект Виктория Грозева и проектантът инж. Трайчо Николов. Това съобщиха от пресцентъра на  общината . Темата е на пресконференцията е изграждане на отводнителни канали в Стара Загора.", "date": "2019.06.09", "title": "Стара Загора: В сградата на общината ще се проведе пресконференция на 10 юни"}
{"url": "http://www.focus-news.net/news/2019/06/09/2668098/tass-venetsianskata-komisiya-shte-otseni-zakonnostta-na-razpuskaneto-na-parlamenta-na-moldova.html", "text": "Венецианската комисия към Съвета на Европа ще разгледа последните събития в Молдова, в това число разпускането на парламента и ще им даде правна оценка, предаде  ТАСС .  \r\nГоворителят на Съвета на Европа Даниел Холтген заяви, че генералният секретар на Съвета Турбьорн Ягланд е поискал спешно заключение от Венецианската комисия за последните решения, в това число за условията за разпускане на парламента на Молдова.   Светлин Божков", "date": "2019.06.09", "title": "ТАСС: Венецианската комисия ще оцени законността на разпускането на парламента на Молдова"}
