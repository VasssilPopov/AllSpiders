{"url": "http://www.focus-news.net/news/2018/07/31/2551776/sport-dinamo-kiev-dade-derlis-gonsales-pod-arenda-na-santos.html", "text": "Бразилският отбор Сантос подписа договор с полузащитника на Динамо-Киев Дерлис Гонсалес. Играчът ще бъде отдаден под аренда за две години. \r\nГонсалес играе за киевчаните от 2015 г. Той е провел в състава на отбора 85 мача, в които е отбелязал 12 попадения и 15 асистенции. Динамо го купи от Базел за 9,4 милиона евро.    Виктор Турмаков", "date": "2018.07.31", "title": "Спорт: Динамо-Киев даде Дерлис Гонсалес под аренда на Сантос"}
{"url": "http://www.focus-news.net/news/2018/07/31/2551735/blagoevgrad-obnovyavane-na-obrazovatelnata-infrastruktura-se-izvarshava-v-su-sv-sv-kiril-i-metodiy-simitli.html", "text": "Обновяване на образователната инфраструктура се извършава в СУ „Св. Св. Кирил и Методий“ – Симитли. Това каза за  Радио „Фокус“ – Пирин  директорът на учебното заведение Таня Янкова. В рамките на спечелен проект от Община Симитли ще бъде направен цялостен основен ремонт на двора на училището и на физкултурния салон на гимназията. „Очакваме чрез този ремонт училището да бъде обновено, като по тази начин ще се превърне в една модерна европейска гимназия“, каза още Янкова. Тя изрази надежда, че след ремонта училището ще привлича повече ученици не само от Община Симитли, но и от близките населени места. \r\nЛивия НИНОВА", "date": "2018.07.31", "title": "Благоевград: Обновяване на образователната инфраструктура се извършава в СУ „Св. Св. Кирил и Методий“ – Симитли"}
{"url": "http://www.focus-news.net/news/2018/07/31/2551732/sofiya-katastrofa-e-stanala-predi-rumanskoto-posolstvo-v-posoka-televizionnata-kulata.html", "text": "Катастрофа между две коли е станала на бул. „Ситняково“ преди румънското посолство в посока Телевизионната кулата, предаде репортер на  Агенция „Фокус“ . При инцидента няма пострадали, нанесени са само материални щети. Все още на място няма полиция, блокирана е лявата лента, завиваща към пазар „Ситняково“.", "date": "2018.07.31", "title": "София: Катастрофа е станала преди румънското посолство в посока Телевизионната кулата"}
{"url": "http://www.focus-news.net/news/2018/07/31/2551731/smolyan-13-godishno-momche-e-zaginalo-sled-tezhak-paten-intsident-v-zlatograd.html", "text": "13-годишно момче е загинало след тежък пътен инцидент, станал към 17.15 часа в Златоград, област Смолян. Това съобщиха от пресцентъра на  МВР . По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. „България“ в града и по-късно момчето е починало. Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая.", "date": "2018.07.31", "title": "Смолян: 13-годишно момче е загинало след тежък пътен инцидент в Златоград"}
{"url": "http://www.focus-news.net/news/2018/07/31/2551730/ministerstvoto-na-finansite-ochakva-izlishak-v-razmer-na-2-0238-mln-lv-po-konsolidiranata-fiskalna-programa-kam-yuli-2018-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа към юли 2018 г. да бъде положително в размер на 2 023,8 млн. лв. (1,9 % от прогнозния БВП). В структурно отношение салдото по националния бюджет отчита подобрение спрямо отчетеното към юли 2017 г. Това съобщиха от пресцентъра на  Министерството на финансите . \r\nОсновни параметри по КФП на база предварителни данни и оценки: \r\nПриходите и помощите по КФП към юли 2018 г. се очаква да бъдат в размер на 22 550,5 млн. лв. (59,0 % от годишния разчет), като спрямо юли 2017 г. се отбелязва ръст от 2 072,9 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 2 085,1 млн. лв. (10,6 %), а постъпленията в частта на приходите от помощи са близки до отчетените за същия период на предходната година. \r\nРазходите по консолидираната фискална програма (вкл. вноската на Република България в бюджета на ЕС) към юли 2018 г. са в размер на 20 526,6 млн. лв., което е 52,2 % от годишния разчет. За сравнение разходите по КФП за същия период на 2017 г. бяха в размер на 18 505,9 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. \r\nЧастта от вноската на Република България в бюджета на ЕС, изплатена  към 31.07.2018 г. от централния бюджет, възлиза на 654,4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към юли 2018 г. ще бъдат публикувани на интернет страницата на Министерството на финансите в края на месец август 2018 година.", "date": "2018.07.31", "title": "Министерството на финансите очаква излишък в размер на 2 023,8 млн. лв. по консолидираната фискална програма към юли 2018 г."}
{"url": "http://www.focus-news.net/news/2018/07/31/2551736/donald-tramp-haresva-mi-da-gledam-kak-totalno-umopomrachenite-ni-falshivi-novini-besneyat.html", "text": "Президентът на САЩ Доналд Тръмп отново обърна внимание на „фалшивите новини“ чрез съобщение, което публикува в своя „Туитър“ във вторник. Той призна, че му харесва да гледа, че медиите „беснеят“ заради неконвенционалния му начин на управление, пише  електронното издание Washington Examiner . \r\n„Медиите с фалшиви новини беснеят! Те са тотално умопомрачени в много отношения и след като съм ставал свидетел от първа ръка как развалят животите на много невинни и стойностни хора, сега се радвам да гледам това“, написа американският президент. „След 7 години, когато вече няма да съм президент, техният рейтинг ще се срине и ще изчезнат!“. \r\nВестникът коментира, че отношенията между Тръмп и либералната преса са сложни още от обявяването на кандидатурата за президентския пост през 2015 година, но напрежението ескалира значително миналата седмица, когато държавният глава настоя, че въпросните медии са „враг на народа“. \r\nПревод и редакция:", "date": "2018.07.31", "title": "Доналд Тръмп: Харесва ми да гледам как тотално умопомрачените ни фалшиви новини беснеят"}
{"url": "http://www.focus-news.net/news/2018/07/31/2551734/veliko-tarnovo-za-deseta-poredna-godina-v-grada-shte-bade-otbelyazana-svetovnata-sedmitsa-na-karmeneto.html", "text": "За десета поредна година във Велико Търново ще бъде отбелязана Световната седмица на кърменето, която стартира от 1 август. Това съобщи за  Радио „Фокус“ – Велико Търново  Тони Калушкова, ръководител на училището за родители в града и зам.-председател на Алианса на българските акушерки. Традиционният празник на открито ще се проведе в парк „Дружба“ на 2 август, от 10.00 до 12.00 часа, а при лошо време – в училището за родители. Тази година той ще премине под мотото „Кърменето – основа на живота”. Предвидени са дискусии за трудностите и възможностите при кърменето, както и за подкрепата, която майките получават в този процес. Специален гост на празника ще е д-р Любка Любенова от Сдружение „Седянка“, която ще разкаже на присъстващите за традициите в кърменето, запазени от миналото, и за това как нашите майки и баби са се справяли с трудностите. Предвидени са викторини и много награди. \r\nТони Калушкова съобщи, че във Велико Търново Световната седмица на кърменето се отбелязва от 2009 година насам. Събитията се организират от училището за родители “Happy mums”, Община Велико Търново, Регионалната здравна инспекция и Младежки дом в рамките на програма „Здрави деца в здрави семейства“. От тази година те се подкрепят и от Алианса на българските акушерки. „Акушерките са първите хора, които се срещат с новороденото бебе и с току що родилата жена. Точно това е моментът, в  който жената има най-голяма нужда да бъде подкрепена и да и бъде оказано съдействие, за да има добър старт на кърменето“, посочи Калушкова. \r\nНадежда КРЪСТЕВА", "date": "2018.07.31", "title": "Велико Търново: За десета поредна година в града ще бъде отбелязана Световната седмица на кърменето"}
{"url": "http://www.focus-news.net/news/2018/07/31/2551733/yeni-safak-oon-rusiya-iran-i-turtsiya-formirat-komitet-za-sastavyane-na-siriyska-konstitutsiya.html", "text": "Представителят на ООН за Сирия Стефан де Мистура е обсъдил с представители на Турция, Иран и Русия формирането на комитет, който да се занимае със съставянето на новата Конституция на Сирия, пише  електронното издание на турския вестник Yeni Safak . \r\nНеформалните консултации са се провели на втория ден от десетия кръг на мирните преговори за Сирия в Астанинския формат, който се провежда в руския черноморски курорт Сочи. \r\nСпоред информацията на изданието, след срещата Мистура е заявил, че срещата е била „полезна“.  \r\nПо-рано сирийското правителство и опозицията са представили на пратеника на ООН списък с по 50 кандидати, които да ги представляват в комитета. \r\nВестникът обяснява, че освен върху формирането на конституционен комитет, 10-ия кръг на преговорите за разрешаване на сирийската криза са били фокусирани върху положението в зоната на деескалация в провинция Идлиб, обмена на заложници и завръщането на бежанците. \r\n„Йени Шафак“ припомня, че миналата седмица правителствените сили започнаха подготовка за провеждане на настъпателна операция в северозападната провинция Идлиб. \r\nПревод и редакция:", "date": "2018.07.31", "title": "Yeni Safak: ООН, Русия, Иран и Турция формират комитет за съставяне на сирийска конституция"}
{"url": "http://www.focus-news.net/news/2018/07/31/2551738/sport-vmesto-na-levski-milan-shte-gostuva-na-real-madrid-na-11-avgust.html", "text": "След като отказа да играе приятелски мач с Левски по случай 75-ата годишнина от рождението на Георги Аспарухов – Гунди, стана ясно, че италианският гранд Милан е уговорил приятелски мач с Реал в Мадрид на 11 август от 21.00 часа. Първоначално българския клуб обяви, че по случая ще гостува аржентинския гигант Бока Хуниорс, което в последствие се оказа невярно, след това от „Герена“ анонсираха Милан, от където малко след това заявиха, че не могат да дойдат заради „технически промени“ в  програмата си.", "date": "2018.07.31", "title": "Спорт: Вместо на Левски, Милан ще гостува на Реал Мадрид на 11 август"}
{"url": "http://www.focus-news.net/news/2018/07/31/2551739/varna-nad-60-dobrovoltsi-se-vklyuchiha-v-kampaniyata-za-saprichastnost-kam-zhertvite-na-trafika-na-hora-sinyo-sartse.html", "text": "Над 60 доброволци се включиха в кампанията за съпричастност към жертвите на трафика на хора „Синьо сърце“, която се проведе за пета поредна година във Варна. Това съобщиха за  Радио „Фокус“ – Варна  от Дирекция „Превенции“ към Община Варна, които са инициатори на инициативата, заедно с Местната комисия за борба с трафика на хора. „Синьо сърце“ е международен символ на кампанията, избран от ООН, който напомня за студените сърца на хората, извършващи престъплението трафик на хора и за тъгата на жертвите им. Посланието, което отправиха доброволците към гражданите и гостите на град Варна, гласеше: „Бъдещето е в НАС – заедно срещу трафика на хора“. На информационен щанд, разположен на входа на Морската градина, младежите разясняваха рисковете, свързани с престъплението „трафик на хора“, с цел повишаване чувствителността на обществото към жертвите и нетърпимост към извършителите. В знак на съпричастност варненци и гости на града изписваха на специално подготвени табла послания в подкрепа на жертвите. \r\nШест мобилни екипа от по 8 доброволци информираха и раздаваха превантивни материали на гражданите по алеите в Морската градина. С тези от тях, които изразиха съпричастност и подкрепа, доброволците си правиха снимки в рамки „синьо сърце“. Всички доброволци бяха облечени с бели тениски с логото на кампанията. В рамките на кампанията бяха раздадени около 4000 информационни и превантивни материали. \r\nМарияна ВАЛЕНТИНОВА", "date": "2018.07.31", "title": "Варна: Над 60 доброволци се включиха в кампанията за съпричастност към жертвите на трафика на хора „Синьо сърце“"}
{"url": "http://www.focus-news.net/news/2018/07/31/2551743/radio-svobodna-evropa-makedoniya-noshtnite-valtsi-sa-zaplaha-za-natsionalnata-sigurnost-na-slovakiya-smyata-darzhavniyat-glava-na-stranata.html", "text": "Президентът на Словакия Андрей Киска във вторник заяви, че базата, с която наскоро се сдобиха руските мотористи „Нощните вълци“ в неговата страна, представлява риск за сигурността. Групата е известна с лоялността си към руския лидер Владимир Путин, пише  македонската редакция на електронната медия Радио „Свободна Европа“ . \r\nКиска твърди, че членовете на „Нощните вълци“ са помагали за присъединяването на Крим към Русия през 2014 година и това не са само безобидни любители на моторите. \r\nСлед края на свиканото от него заседание на Съвета по национална сигурност, словашкият държавен глава заяви, че съществуването на база, която руските мотористи делят заедно с местните проруски паравоенни формации е подиграва с официалната политика на Словакия, която осъжда завръщането на Крим в състава на Русия. \r\nПревод и редакция:", "date": "2018.07.31", "title": "Радио „Свободна Европа“ (Македония): „Нощните вълци“ са заплаха за националната сигурност на Словакия, смята държавният глава на страната"}
{"url": "http://www.focus-news.net/news/2018/07/31/2551741/pazardzhik-lyatna-mladezhka-tvorcheska-rezidentsiya-za-nematerialno-kulturno-nasledstvo-shte-se-provede-v-peshterskoto-selo-radilovo-ot-27-do-31-avgust.html", "text": "Лятна младежка творческа резиденция за нематериално културно наследство ще се проведе в пещерското село Радилово от 27 до 31 август, съобщи за  Радио „Фокус“ – Пазарджик  Марена Вачкова, секретар в местното читалище „Зора“. Участниците ще имат възможност да посетят различни творчески работилници. „Участниците в инициативата ще се запознаят с традициите  за тъкане на стан, работа с воденица, биене на масло в бурилка,  квасене на мляко, подсирване на мляко, месене на хляб, доене на овце, плъстене на вълна, уроци по народни песни и танци. Всички участници в края на проявата ще получат документ за пазители на нематериално културно наследство. Резиденцията е създадена през 2017г с финансовата подкрепа на НФК  по програма „Нематериално културно наследство“, уточни Вачкова. Тя допълни, че  таксата за участие за закупуване на продукти е 5.00лв. Заявки за участие се приемат до 15 август. \r\nАлбена ЖИЛЕКОВА", "date": "2018.07.31", "title": "Пазарджик: Лятна младежка творческа резиденция за нематериално културно наследство ще се проведе в пещерското село Радилово от 27 до 31 август"}
{"url": "http://www.focus-news.net/news/2018/07/31/2551737/uchebni-zanyatiya-veche-shte-se-provezhdat-i-v-muzei-i-hudozhestveni-galerii-obzor.html", "text": "Учебни занятия вече ще се провеждат и в музеи и художествени галерии. Това предвижда Споразумение за сътрудничество между Министерството на културата и Министерството на образованието и науката, което подписаха министрите Боил Банов и Красимир Вълчев. Документът цели и съвместна работа на музейни работници и педагози за изработване на образователни програми. Предвижда се още посещение на музейни експерти в училищата и изнесени занимания за децата в предучилищна възраст. Музеите и художествените галерии  ще разработят  конкретни проекти на музейни образователни програми и инициативи за всеки клас или група, които ще се  обявяват на електронните страници на културните институти в началото на всяка учебна година. Учредява се и съвместна награда на двете министерства „Музейна образователна дейност“, която ще се връчва ежегодно на училище, учител, музей и музеен специалист. \r\nМинистърът на културата Боил Банов посочи, че подписването на това споразумение се чака от 25 години. „Надявам се това споразумение да се превърне в инструмент за това младите хора да имат чувство и съзнание за това накъде вървят“, заяви той. \r\nПо думите на образователния министър Красимир Вълчев Споразумението е част от приобщаването на културните институти към образованието. Той припомни, че близо половин милион лева вече са отделени за посещение на ученици в музеи и други културни институти. „Искаме децата да опознаят историята и природните науки. Когато учениците посещават музеи те се срещат с музейни специалисти, изследователи. Историята е част от образованието“, заяви след подписването министърът на образованието и науката Красимир Вълчев. По думите му провеждането на часове в музеите допълнително би спомогнало за предизвикване на интереса на учениците и към учебното съдържание, и към науките. Идеята за провеждане на част от учебните занятия в „естествена среда“ е израз на търсенето на нови похвати и ресурси в обучението.", "date": "2018.07.31", "title": "Учебни занятия вече ще се провеждат и в музеи и художествени галерии (ОБЗОР)"}
{"url": "http://www.focus-news.net/news/2018/07/31/2551742/prezidentat-rumen-radev-s-deveto-veto-varna-v-parlamenta-apk-obzor.html", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс. Парламентът прие последните окончателни промени в АПК на 25 юли. Законопроектът беше голям по обем, разделен на три части. Депутатите успяха да приемат промените в рамките на няколко пленарни заседания. Румен Радев обръща внимание на начина, по който АПК е приет. „Между двете гласувания на законопроекта значителна част от постъпилите предложения бяха от самите вносители на законопроекта“, посочва той и уточнява, че повече от половината от преходните и заключителните разпоредби са предложени почти една година след изтичане на определения от самото Народното събрание срок. \r\nСпоред Правилника за работа на парламента, в 3-дневен срок от постъпването на президентския указ председателят на Народното събрание трябва да възложи на водещата комисия да го докладва на депутатите. В случая водеща е правната комисия. Върнатият за ново обсъждане закон трябва да се включи в дневния ред в 15-дневен срок от постъпването му. \r\nНа 12 юли депутатите въведоха такси в касационното производство. Касационният жалбоподател ще внася такса в размер на 70 лева, а когато жалбоподател е организация- 370 лева. Такса няма да се внася за подаване на протест, както и от граждани, за които е признато от съда, че нямат достатъчно средства да я заплатят. За производство, образувано по частна жалба, ще се събира такса в размер на 30 лева за граждани и 150 лева за организации. Не се дължи такса от граждани за частна жалба по дела за пенсионно, здравно и социално осигуряване. За производство по отмяна на влезли в сила съдебни актове се събира такса в размер на 30 лева за граждани и 150 лева за организации.  Според президента с регламентираните такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. „Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България“, обявява Румен Радев. На 12 юли от БСП остро разкритикуваха увеличението на таксите в административното правораздаване и внесоха сигнал в Конституционния съд. \r\nПрез преходните и заключителни разпоредби на АПК депутатите измениха и други закони. Те регламентираха случаи, в които решението на административния съд по дела ще се счита за окончателно. С изменение в Данъчно-процесуалния кодекс решението на административния съд ще бъде окончателно по дела, по които се обжалват установени с ревизионен акт публични вземания в размер до 750 лв. и на физически лица до 4000 лв. В Закона за държавния служител споровете за прекратяване на служебно правоотношение или налагането на дисциплинарна отговорност ще се разглеждат от административен съд. По Закона за МВР задържаното лице ще може да обжалва законността на задържането си пред районен съд. Дисциплинарните наказания по Закона за отбраната и въоръжените сили ще могат да се обжалват пред административен съд. Решението няма да подлежи на касационно обжалване. С промени в Кодекса за социално осигуряване съдиите, прокурорите и следователите с общ юридически стаж поне 35 години ще могат да подадат заявление за пенсиониране.  \r\nДържавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.  \r\nРумен Радев изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.  \r\nВетото върху АПК е девето за Румен Радев. До момента парламентът е подкрепил само едно от тях- върху Закона за приватизация и следприватизационен контрол. Депутатите гласуваха повторно и отхвърлиха всички спорни текстове. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.  \r\nБиляна ИВАНОВА", "date": "2018.07.31", "title": "Президентът Румен Радев с девето вето - върна в парламента АПК (ОБЗОР)"}
{"url": "http://www.focus-news.net/news/2018/07/31/2551386/predstoyashti-sabitiya-v-stranata-za-31-yuli-agentsiya-fokus.html", "text": "*** \r\nОт 10.00 часа министърът на културата Боил Банов и министърът на образованието и науката Красимир Вълчев ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Документът ще бъде подписан в експозиционната зала на Национален политехнически музей – София. \r\n*** \r\nОт 11.30 часа  в СБАЛАГ „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение. \r\n*** \r\nОт 13.00 часа министърът на вътрешните работи Валентин Радев ще даде редовния си месечен брифинг в сградата на МВР. \r\n*** \r\nОт 09.30 часа в заседателна зала в сградата на ВСС ще се проведе заседание на Съдийската колегия на Съвета.  \r\n*** \r\nОт 10.00 часа заместник-министърът на отбраната Анатолий Величков ще участва в тържествената церемония за връчване на дипломите на „Випуск 2018“ на Военна академия „Г. С. Раковски”. \r\n*** \r\nОт 11.00 часа кметът на Столична община Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента.   \r\n*** \r\nОт 11.00 часа в Националния пресклуб на БТА ще се проведе втора открита дискусия за проблемите в адвокатурата. Модератор на дискусията е адв. Светлозар Николов. \r\n*** \r\nОт 11.00 часа пред Националния исторически музей ще се състои демонстрация на въздушни спасителни действия, извършени в синхрон между държавни институции, неправителствени организации и частния сектор, обединени от една кауза – опазването на човешкия живот. \r\n*** \r\nОт 12.00 часа ръководството на ПП АБВ ще даде пресконференция в централата на партията на ул. „Врабча“ 23. \r\n*** \r\nОт 09.00 часа  в заседателната зала в „Културен дом на нефтохимика“ ще се проведе редовното заседание на Общински съвет – Бургас.   \r\n*** \r\nОт 13.30 часа в заседателната зала на  Община Бургас кметът  Димитър Николов ще връчи сертификати, грамоти и  награди за ученици и студенти, обучавали се в лятна IT академия.  \r\n*** \r\nОт 17.00 часа в Морската градина ще се проведе информационна кампания „Вашите права“.  \r\n*** \r\nОт 15.00 часа в Регионална библиотека „Христо Ботев“ ще се проведе работилница за творческо писане за деца от 10 до 19 години. \r\n*** \r\nОт 11.30 часа заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в Габрово.  Събитието ще се проведе в Ритуалната зала на Община Габрово. \r\n*** \r\nПред паметника на Стефан Караджа през целия ден ще бъдат полагани цветя по повод 150 години от неговата смърт.  \r\n*** \r\nОт 09.30 часа в Регионалния исторически музей  ще се проведе музейно възпоменателно събитие от Образователна програма „Род, родословие, родина“ по повод 150 години от смъртта на Стефан Караджа. \r\n*** \r\nОт 11.00 часа в Карнобат ще бъде направена първа копка за новата сграда на противопожарната служба в града.  \r\n*** \r\nОт 10.30 часа в пресцентъра на финалния комплекс на Гребната база ще се състои пресконференцията за Световното първенство по гребане за мъже и жени за резултатите от последната инспекция за готовността на Пловдив за Световното първенство по гребане през септември.   \r\n*** \r\nОт 16.00 до 18.00 часа общинският съветник от ГЕРБ– Пловдив Иван Вичков ще приема граждани в офиса на паюртията в район „Тракия” в блок 91.  \r\n*** \r\nОт 18.00 часа в СБАЛАГ „Селена“ ще се състои лекция на акушерки и консултанти по кърмене на тема „Кърменето е най-добрият старт за всяко дете“. \r\n*** \r\nОт 10.00 часа в Регионалния пресклуб на БТА в Плевен кметът на Община Червен бряг инж. Данаил Вълов ще даде пресконференция.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа  в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 11.00 часа в зала 2 на Община Стара Загора ще се проведе заключителна пресконференция по проекта „Заедно за независим живот“. \r\n*** \r\nОт 10.30 часа на паметниците, посветени на Освобождението на Стара Загора, ще бъдат поднесени цветя и венци.  \r\n*** \r\nОт 21.00 часа в Мемориален комплекс „Бранителите на стара Загора“ ще се състои спектакъл в три части  - „Моление за Стара Загора“.  \r\n*** \r\nОт 18.30 часа на площада пред сградата на Община Царево еврокомисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”. \r\n*** \r\nОт 21.00 часа на площад „Освобождение“ ще бъде прожектиран българския игрален филм „Врагове“. Събитието е част от „Пътуващо лятно кино с БНТ1“.", "date": "2018.07.31", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2018/07/31/2551385/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Русия на няколко пъти е надхитряла Запада в последните години, успявайки да изиграе по-слаба ръка с невероятно умение. Москва най-накрая изгради уменията си в информационната и в хибридната война, разчитайки на методи, включващи дипломация на натиска, фалшивите новини и намесата в чуждите избори. Пътем тя отне части от Грузия и Украйна насила и успя да бутне няколко от геополитическите кегли на САЩ и Великобритания, коментира списание    Foreign Policy. \r\nРусия не е толкова мощна, колкото в съветски времена, но благодарение на стратегическата мисъл на президента си Владимир Путин тя на няколко пъти е успявала да удари над категорията си.  Русия е значително по-ефективна от Китай, карайки Запада да отстъпи и постоянно търси и открива начини да го подкопае. \r\nНай-притесняващо за Запада е, че убийственият удар може да се случи на Балканите, дълго време сцена за руска надпревара със Запада. Никой не знае какво Путин и президентът на САЩ Доналд Тръмп да се споразумели по време на двучасовата си частна среща в Хелзинки по-рано този месец. Тръмп може да е предал на Путин списък с ключовите надпревари в Конгреса, в които има нужда от руска намеса. Вероятно е те да са говорили за НАТО, Крим и Украйна и явно Путин е получил това, което иска от Тръмп. \r\nИ наистина, изглежда, че Тръмп играе по плана на Русия и може да разклати НАТО, насочвайки се срещу най-новия му член. „Черна гора е малка страна с много силен народ“, заяви той по телевизията ден след срещата си с Путин. „Те имат агресивни хора. Могат да станат агресивни и поздравления, имаме Трета световна война“, допълни той. Въоръжена руска намеса в Черна Гора, включваща хибридна и традиционна война може да даде на Тръмп възможността да се възползва от думите си в ефир и да каже на съюзниците в НАТО, че Вашингтон няма да уважи чл. 5 от Договора за НАТО и да се присъедини към съюзниците си в защитата на Черна гора. \r\nБез намесата на САЩ в операцията на НАТО Европа най-вероятно ще отстъпи и няма да реагира на изненадваща атака. Руска атака може да се проведе чрез наземни сили, които  ще трябва да минат през няколко страни, които клонят към Запада. Вместо това атаката може да се случи по въздух и море.  \r\nПодобен сценарий може да нанесе смъртоносни щети на НАТО, разделяйки го. Русия вече се е опитвала да проведе преврат в Черна гора, за да предотврати влизането ѝ в НАТО, а наскоро развитието на положението в Македония доведе до това руски разузнавачи от ФСБ да се опитат да предизвикат хаос в нея, както и в Гърция, където двама дипломати бяха наскоро изгонени за противопоставяне на гръцкото споразумение с Македония за името. \r\nВъпреки че Русия никога няма да атакува директно американските или западните сили - няколкостотинте руски наемници, убити от американските сили в Сирия наскоро доказват това – всъщност това не е необходимо. Русия може да удари смъртоносно НАТО, без да се ангажира с войниците си. Не само, че руското разузнаване все повече се насочва към Балканите, но Русия също така е разположила най боеспособните си войници на своята западна граница. \r\nЧерна гора е най-новият и в много отношения най-слабият член на НАТО. След като през 2006 г. стана независима от Сърбия, малкото ѝ население от около 630 000 души разполага с въоръжени сили, които наброяват едва около 2000 души. Това е малка и спокойна страна, единствената от бившите югославски републики, която не е обхваната от насилствените последствия от разпадането на Югославия. \r\nВъпреки това, още преди да стане независима и много преди да стане член на НАТО, Черна гора е и продължава да бъде сътрудник на силите на НАТО в Афганистан, като има значителен принос. Всъщност, по искане на Вашингтон, Черна гора всъщност увеличи разгръщането си в Афганистан през 2017 г. Но Русия натиска Черна гора през последното десетилетие. \r\nСлед като черногорският парламент гласува в полза на присъединяването си към НАТО, руското външно министерство заяви, че правителството „е пренебрегнало гласа на разума и съвестта“ и че Русия е запазила „правото да предприеме стъпки за защита на своите интереси и национална сигурност“. Русия бързо забрани вноса на черногорско вино. \r\nЧерна гора държи Русия отговорна за опита за  преврат срещу настоящия президент Мило Джуканович (когато той все още е министър-председател) в деня на изборите през октомври 2016 г., обвинявайки 14 лица - руски и сръбски националисти, включително двама членове на ГРУ, че са планирали да атакува държавните институции и да убият Джуканович. Интересно е , че настоящият министър-председател на Черна Гора, Душко Маркович, бе изблъскан буквално от Тръмп по време на първото му посещение в централата на НАТО в Брюксел. \r\nЧерна гора вече се присъедини към Съвета на Европа, както и към Организацията за сигурност и сътрудничество в Европа. Европейският съюз сериозно обмисля поканата ѝ да се присъедини като пълноправен член, който, заедно със своето новопостигнато членство в НАТО, е причината, поради която Русия е толкова загрижена. Москва не иска друга прозападна страна в географската зона, която определя като „близката си чужбина“. \r\nИзглежда, че Руските апетити в региона могат да се проследят до края на войната в Косово през 1999 г., когато имаше изненадваща надпревара между руските и НАТО-вските сили за окупирането на летището край Прищина. Русия първа достигна до там и прекият сблъсък бе избегнат на косъм, след намесата на високопоставени служители от Великобритания и САЩ. \r\nС Русия, възмутена от разширяването на НАТО, следващата важна точка на търкане настъпи, когато тя нахлу страната кандидат-член на НАТО Грузия през 2008 г. Високопоставените американски представители, включително бившият съветник по националната сигурност Стивън Хадли, публично признаха, че е грешка да не де реагира на това нахлуване. Русия все още окупира част от Грузия до този ден. \r\nТова беше повратна точка, позволила на Кремъл да заключи, че може да оспорва западните интереси с минимален очакван отговор, стига да не отнема земи директно Запада. Анексирането на  Крим от Русия и окупацията на Източна Украйна се случи в отговор на украинската революция през 2014 г. и поканата на ЕС за присъединяването ѝ към Украйна. Оттогава Русия участва в стотици дръзки провокации срещу  силите на НАТО във въздуха и в морето. \r\nИзглежда също така, че Москва успешно се намеси в гласуването за Брекзит и в изборите в САЩ през 2016 г. и отрови бивш руски шпионин на британска територия. Сега е възможно Русия да започне да преценява погрешно толерантността на съюзниците в НАТО и да се надцени. \r\nПричината, поради която срещата на върха в Хелзинки е пълна криза за националната сигурност, е, че руснаците са обявили, че напредват по споразуменията, направени по време на срещата, докато високопоставените американски служители и военни командири остават напълно на тъмно. Намеците от руска страна показват, че се обсъждат нов референдум в Източна Украйна, посещение на Путин във Вашингтон и завръщане на сирийците бежанци. \r\nИстинският въпрос е дали Тръмп просто действа според капризите си, за да навреди на интересите на националната  сигурност на САЩ или всъщност конците са му дърпани от Москва.  Още през кампанията за 2016 г. Тръмп многократно е говорил за това как НАТО се възползва от американския народ, като споменава по-специално имената на балтийските държави и по-нататък поставя под съмнение дали ще изпълни член 5 като президент. Сега той се е насочил Черна гора. \r\nНай-малкото коментарите на Тръмп за Черна гора водят до отслабване на Алианса, което дава на Русия по-голяма свобода да дестабилизира най-новия член на НАТО и да увеличи рисковете от възобновяване на конфликта на Балканите. В най-лошия случай тези думи отразяват собствените възгледи на Путин, пораждайки сериозни опасения, че двамата президенти са стигнали до някаква форма на разбиране на затворени врати за Черна гора. Ако НАТО не е напълно подготвено да се противопостави на заплахата, непосредствената последица от руската атака срещу Черна гора ще бъде ефективният край на най-мощния военен съюз в световната история. \r\n***  Президентът на САЩ Доналд Тръмп в понеделник преповтори заплахата си да спре работата на Конгреса, за да си осигури засилени мерки за граничната сигурност, пише американското електронно издание  The Hill . \r\n„Ако не засилим своята гранична сигурност след много, много години на разговори вътре в Съединените щати, няма да имам проблем да спра дейността на Конгреса“, заяви Тръмп по време на съвместна пресконференция с италианския министър-председател Джузепе Конте в Белия дом. \r\nНо американският президент не уточни дали би наложил вето върху проектозакона за бюджет през септември, освен ако не включва „пълно“ финансиране за стената на границата с Мексико, добавяйки: „Винаги ще оставя място за преговори“. \r\n„Аз нямам червена линия, за разлика от президента Обама. Просто искам страхотна гранична сигурност“, добави той. \r\nСлед като похвали италианския премиер Джузепе Конте за твърдата му позиция по отношение на имиграцията, Тръмп критикува американските имиграционни закони, наричайки ги „посмешище“ и „най-лошите“ в света. \r\nТой прехвърли тежестта за промяната им върху Конгреса, заявявайки че „със сигурност е готов да спре дейността му, за да го накара да свърши работата“. \r\nПрезидентът поясни, че желае от Конгреса да разпореди повече финансиране за желаната от него стена на американската южна граница и също така да приеме пълно преразглеждане на визовата система на страната. \r\n***  Министерството на отбраната на Южна Корея обяви реформи, според които числеността на сухопътните сили ще бъде намалена до 118 хил. войници, а военната служба ще бъде намалена с два или три месеца, пише  „Чосун Илбо“. \r\nПлановете предвиждат и намаляването на командната структура, като 18% от генералите ще бъдат пенсионирани. Броят на армейските дивизии ще се намалят от настоящите 39 до 33, докато фронтовите ще бъдат намалени от 11 на девет. Редовните войски ще бъдат намалени от 618 хил. души до половин милион до 2022 г. Министерството на отбраната обяснява решението си с намаляването на ролята на сухопътните сили в модерната война. Другите разклонения на въоръжените сили на Южна Корея няма да бъдат намалявани. \r\n„Ще се увеличи безпилотното разузнаване и ще се засили огневата мощ на сухопътните сили“, уточни офицер от армията. \r\n***  Сбиване между турски турист и група сърби в югозападния турски курорт Кушадасъ приключи с коктейли „Молотов“ и с арест, пише   Hurriyet. \r\nТурски гражданин на почивка в Кушадасъ е влязъл в пререкание с група сръбски туристи вечерта на 29 юли. Караницата е прераснала в сбиване между двете страни, които са били под влияние на алкохол. Хотелският персонал се е намесил да ги разтърве, то турският гражданин, както съобщават свидетелите, е отишъл до близката бензиностанция и е направил коктейли „Молотов“ от две празни бирени бутилки. \r\nМъжът ги е хвърлил по автобус, паркиран пред хотела. Огънят е бил потушен бързо, а нападателят е задържан от полицията при опит да напусне местопрестъплението.  \r\nНяма пострадали при инцидента. Автобусът е понесъл леки щети. \r\n***", "date": "2018.07.31", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/31/2551744/nimh-utre-na-mnogo-mesta-shte-ima-kratkotrayni-valezhi-ot-dazhd-s-gramotevitsi-v-yugoiztochnite-rayoni-shte-preobladava-slanchevo-vreme.html", "text": "През нощта на отделни места, главно в Северна България, а през деня на много места в страната ще се развива купесто-дъждовна облачност. Ще има краткотрайни валежи от дъжд с гръмотевици. В северозападните и планинските райони ще са интензивни и значителни по количество. Ще има условия за градушки. В югоизточните райони ще преобладава слънчево време. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Боряна Маркова. \r\nАтмосферното налягане слабо ще се повиши и ще е близко средното за август. \r\nПо Черноморието преди обяд ще има временни увеличения на облачността и на места ще превали и прегърми. След обяд облачността ще намалее до  предимно слънчево. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала. \r\nВ планините ще се развива купесто-дъждовна облачност и ще има краткотрайни валежи с гръмотевици, на отделни места ще са интензивни и значителни по количество. Ще духа до умерен предимно източен вятър. Максималната температура на височина 1200 метра ще е около 23°, на 2000 метра – около 16°. \r\nПрез следващите дни въздушният пренос над страната ще бъде от изток-североизток. Температурите ще останат без съществена промяна. В четвъртък и петък все още ще има превалявания, главно в западната половина от страната. Първия ден ще са на повече места, в следобедните часове временно ще са интензивни, в отделни райони значителни по количество. Втория ден ще са на по-малко места, по-интензивни ще са главно в планините и планинските райони. Преди обяд над Източна България ще бъде предимно слънчево. В събота вероятността за валежи намалява още. Ще бъде слънчево с временни увеличения на облачността.", "date": "2018.07.31", "title": "НИМХ: Утре на много места ще има краткотрайни валежи от дъжд с гръмотевици, в югоизточните райони ще преобладава слънчево време"}
{"url": "http://www.focus-news.net/news/2018/07/31/2551388/emsc-zemetresenie-s-magnitud-51-po-skalata-na-rihter-e-registrirano-na-kurilskite-ostrovi.html", "text": "Земетресение с магнитуд 5.1 по скалата на Рихтер е регистрирано в района на Курилските острови, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 07:44 часа (23:44 часа българско време) на дълбочина от 40 км. Епицентърът се намира на 416 км югоизточно от руския град Восток. \r\nНяма данни за жертви и материални щети.  Йонислав Дочев", "date": "2018.07.31", "title": "EMSC: Земетресение с магнитуд 5.1 по скалата на Рихтер е регистрирано на Курилските острови"}
{"url": "http://www.focus-news.net/news/2018/07/31/2551391/emsc-zemetresenie-s-magnitud-47-po-skalata-na-rihter-e-registrirano-v-indoneziya.html", "text": "Земетресение с магнитуд 4.7 по скалата на Рихтер е регистрирано на територията на Индонезия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 04:44 часа (00:44 часа българско време) на дълбочина от 10 км. Епицентърът се намира на 416 км южно от град Синабанг. \r\nНяма данни за жертви и материални щети.  Йонислав Дочев", "date": "2018.07.31", "title": "EMSC: Земетресение с магнитуд 4.7 по скалата на Рихтер е регистрирано в Индонезия"}
{"url": "http://www.focus-news.net/news/2018/07/31/2551393/tass-teheran-zayavi-che-za-pregovori-s-iran-sasht-tryabva-da-se-varnat-v-yadrenoto-sporazumenie.html", "text": "САЩ трябва да се върнат в ядреното споразумение с Иран, за да се възобновят преговорите между двете страни, заяви съветникът на иранския президент Хамид Абуталеби, предава  ТАСС . \r\n„Уважение на правата на Иран, преодоляване на враждебността, връщане към изпълнението на ядреното споразумение – това са стъпките, които могат да се приемат, за да се възобновят преговорите между САЩ и Иран“, написа той в социалната мрежа „Туитър“. \r\nПо-рано през деня американският президент Доналд Тръмп заяви, че е готов да се срещне с иранските лидери „по всяко време“.  Йонислав Дочев", "date": "2018.07.31", "title": "ТАСС: Техеран заяви, че за преговори с Иран, САЩ трябва да се върнат в ядреното споразумение"}
{"url": "http://www.focus-news.net/news/2018/07/31/2551389/tass-mayk-pompeo-zayavi-che-vse-oshte-sashtestvuvat-predpostavki-za-sreshta-mezhdu-donald-tramp-i-hasan-rouhani.html", "text": "Държавният секретар на САЩ Майк Помпео одобрява идеята за провеждане на среща между американския президент Доналд Тръмп и неговият ирански колега Хасан Роухани в случай, че Техеран изпълни няколко предварителни условия, заяви самият той в интервю за американския телевизионен канал „CNBC“, част от което беше публикувано в понеделник, предава  ТАСС . \r\n„Заявявали сме това и преди“, напомни външният министър. „Президентът желае да се среща, за да решава проблемите. Ако иранците демонстрират готовност за фундаментална промяна в начина, по който се отнасят с народа си, за прекратяване на своето злонамерено поведение и са способни да се съгласят, че си заслужава да се присъединят към ядрено споразумение, което действително предотвратява разпространението (на ядрени оръжия), тогава, както каза президентът (Тръмп), той е готов да седне на масата за преговори и да проведе диалог с тях“, заяви Помпео.  Йонислав Дочев", "date": "2018.07.31", "title": "ТАСС: Майк Помпео заяви, че все още съществуват предпоставки за среща между Доналд Тръмп и Хасан Роухани"}
{"url": "http://www.focus-news.net/news/2018/07/31/2551394/reuters-britanskiyat-vanshen-ministar-shte-predupredi-frantsiya-i-avstriya-za-tsenata-ot-brekzit-bez-sporazumenie.html", "text": "Британският външен министър Джереми Хънт ще посети Париж и Виена през тази седмица, за да обсъди Брекзит и да предупреди за цената за Великобритания и за Европейския съюз, в случай на провал за преходно споразумение, заявиха от неговия офис във вторник, предава  Reuters . \r\nХънт беше в Пекин в понеделник, където Китай предложи на Великобритания разговори за споразумение за свободна търговия. \r\nПри връщането си в Европа, Хънт ще пътува до Франция и Австрия, срещайки се с техните външни министри Жан-Ив Льо Дриан и Карин Кнайсл и ще се опита да получи подкрепа за предложенията за Брекзит на премиера Тереза Мей. \r\n„Ще обясня на своите колеги в Париж и Виена, че е време ЕС да се ангажира с нашите предложения, или ще сме изправени пред потенциалната перспектива за никакво споразумение, което ще бъде много предизвикателно и за Великобритания, и за ЕС“, заяви той.  Йонислав Дочев", "date": "2018.07.31", "title": "Reuters: Британският външен министър ще предупреди Франция и Австрия за цената от Брекзит без споразумение"}
{"url": "http://www.focus-news.net/news/2018/07/31/2551398/mon-predstavi-novostite-pri-vanshnoto-otsenyavane-za-7-i-klas-obzor.html", "text": "Експерти от Министерството на образованието и науката (МОН) оповестиха новостите при националното външно оценяване за 7-и клас, които ще влязат в сила през учебната година 2018/2019. Български език и литература: \r\nУчениците, които ще са 7-и клас през предстоящата учебна година ще са първия випуск, обучаван по новите програми. За този випуск ще е в сила регламентът, според който външното оценяване измерва знанията в целия прогимназиален етап. За да няма притеснения в родителите и учениците от МОН са взели решение изпитът по български език и литература в частта литература да включва само произведения, изучавани в 7-и клас. В следващите три учебни години обаче (2020-2021) поетапно в изпитните програми по литература ще влезе и материалът от V и VI клас. \r\nЗаради олекотяването на учебната програма по български език във външното оценяване няма да има въпроси за залог и вид на глагола, за видове подчинени изречения, за фразеологични съчетания и пароними. Те са част от учебното съдържание в VIII и IX клас. Към изпитната програма по литература се добавят две нови творби - „Стани, стани, юнак балкански“ и „Вятър ечи, Балкан стене“ от Добри Чинтулов. Сред останалите произведения са „На прощаване“ от Христо Ботев, няколко глави от „Немили-недраги“, „Една българка“  и „Опълченците на шипка“ от Иван Вазов, откъсът за чикагското изложение от „До Чикаго и назад“, „Бай Ганьо пътува“ от Алеко Константинов, „По жътва“ от Елин Пелин и др. \r\nПрез предстоящата учебна 2018/2019 г. по български език и литература учениците ще решават тест с 26 задачи, от които 18 с избираем отговор, шест с кратък свободен и един разширен свободен отговор. Както досега, във втория модул бъдещите седмокласници ще правят преразказ на непознат текст от български или чужд автор с дидактическа задача към него. Тестът ще е с продължителност 150 минути. Математика: \r\nПри изпита по математика ще се запазят трите вида задачи - с избираем отговор, с кратък отговор и разширени задачи. \r\nЕдна задача с пълно описание повече е заложена за националното външно оценяване за следващата учебна година. 17 ще бъдат задачите със затворен, а пет с кратък отворен отговор. И догодина седмокласниците ще имат възможност да ползват свитък с формули. Задачите, свързани с интерпретиране на данни ще се запазят, както и съотношението на материала за изпита по геометрия и алгебра. От учебната програма отпадат линейните параметрични уравнения и неравенства, както и намирането на лице на трапец. Тези теми няма да бъдат включвани във външното оценяване. \r\nПо време на срещата с медиите, на която бяха обявени промените, министърът на образованието и науката Красимир Вълчев коментира удължаването на учебното време за седмокласниците от следващата учебна година. Учебният план предвижда те да учат до края на юни, като според министъра принципът външните оценявания да са до две седмици преди приключване на годината трябва да се запази. По думите му всички класирания ще излязат по същото време като в предишните години. „Направихме справка в Националния институт по метеорология и хидрология (НИМХ) за температурите в тези допълнителни три седмици. Те са с 3-4 градуса по-високи, така че нямаме достатъчно аргументи да се правят компромиси. Изпитите да са през юни не е нещо ново“, обясни той.", "date": "2018.07.31", "title": "МОН представи новостите при външното оценяване за 7-и клас (ОБЗОР)"}
{"url": "http://www.focus-news.net/news/2018/07/31/2551392/the-moscow-times-rusiya-pecheli-ili-nei.html", "text": "В анализ за руското англоезично електронно издание   The Moscow Times   Юджийн Румър, старши сътрудник и директор на руската и евразийска програма на „Карнеги“, както и автор на няколко книги, пише за срещата на върха в между Доналд Тръмп и Владимир Путин в Хелзинки и на какво се дължи възраждането на руската икономика и държава. Агенция „Фокус“ представя материала без редакторска намеса. \r\n„Това е по-лошо и от престъпление, това е грешка“, твърди началникът на Наполеоновата полиция Жозеф Фуше, след като разбира за екзекуцията на бурбонски принц по нареждане на Наполеон. Бързото правосъдие на Наполеон е трябвало да нанесе удар на неговите съперници – победа – но вместо това антагонизира останалата част от Европа. \r\nСрещата на върха в Хелзинки беше победа за Путин, докато ударните вълни от примирението на Тръмп пред руския президент се разпространяват и от двете страни на Атлантика. Путин най-вероятно е напуснал Хелзинки мислейки си, че току що е отбелязал още една голяма победа срещу американския си колега. „Мисията е завършена!“ Но дали е така? Дали упадъкът на Запада и демонтирането на водения от САЩ либерален световен ред, така желано от Путин, и нетърпеливо улеснено от Тръмп, ще бъде добре за Русия? Беше ли периодът на Западна доминация след Студената война толкова вреден за Русия, колкото Кремъл казва на гражданите си и на останалата част от света? И какво ще дойде на негово място? \r\nДългоналагана теза на Кремълския наратив е, че Западът е експлоатирал местните проблеми на Русия и оттеглянето ѝ от световната сцена през 90-те години на XX век. Според руската версия на събитията, Русия е била твърде слаба, за да отхвърли потъпкването на нейните интереси от Запада и безмилостната геополитическа експанзия за сметка на Русия. След като руската вътрешна политика се стабилизира и икономиката се възстанови при управлението на Путин, Кремъл започна да се изправя пред Запада в защита на своите интереси. От гледна точка на Москва, тя не е имала избор освен да се вкара в две войни – в Грузия и в Украйна – за да спре яростната атака на Запада. \r\nНо наистина ли епохата на водената от САЩ Западна доминация беше толкова лоша за Русия? Няма спор, че 90-те години бяха ужасно десетилетие за нея, но за това Западът имаше малко вина. Всъщност именно Западът играеше ролята на източник на крайно нужната финансова помощ за Русия, когато икономиката ѝ се разпадна. Отпускането на милиарди долари, за да спаси Русия, беше един от ключовите приоритети на политиките на Западните правителства за повече от десетилетие. Западните съветници, широко клеветени заради предполагаемите си фалшиви съвети към руското правителство, изиграха ключова роля за създаването и изпълнението на крайно нужните икономически реформи. \r\nДалеч от перфектна, техническата помощ на Запада се изплати за Русия дори преди цените на петрола да започнат да се покачват към края на века и да повдигнат руската икономика. Икономическото чудо на Путин щеше да бъде невъзможно без тези реформи и без финансовата и техническа помощ на Запада. \r\nИ това не е всичко. САЩ изхарчиха много милиарди долари, за да преместят в Русия и да подсигурят останките от Съветския ядрен арсенал, разпръснат сред няколко републики на бившия СССР. Щеше ли Русия да е по-подсигурена, ако Украйна на югозападната ѝ граница и Казахстан на югоизточната ѝ граница, бяха запазили контрола си върху ядрените оръжия, разположени на тяхна територия? Споразумението от Будапеща, което принуди Украйна да предаде третия по големина ядрен арсенал в света, и което Русия наруши когато анексира Крим, нямаше да бъде възможно без активното участие на САЩ и техните съюзници. \r\nРазширението на НАТО е друга важна Западна цел, която се предполага че е нарушила руските и интереси и по този начин е предизвикала безброй руски възражения. Тези възражения бяха фокусирани върху НАТО като военен алианс, със заплахата за руската сигурност произлизаща от растящата физическа близост до руската територия и предполагаемото изключване на Русия от европейските решения за сигурност, заради статута ѝ на нечленка. \r\nТова е твърде спорно. При всички случаи разширението на НАТО беше придружено от демонтирането на способностите му за конвенционална война в европейския театър. САЩ и техните съюзници, нетърпеливи да максимизират „мирния дивидент“ на периода след Студената война и разсеяни с контингенти далеч извън Европа, бяха ефективно превърнали НАТО в демилитаризирана зона, която не представлява никаква заплаха за инвазия в Русия, но предоставяше безпрецедентно ниво на стабилност и сигурност за Централна Европа. Колко танка имаха САЩ в Европа през 2014 година? Нула. \r\nТрудно е да се открие друг период в руската история, когато западната ѝ граница е била толкова подсигурена и освободена от заплахата за инвазия, колкото между 1989 година, когато Берлинската стена беше премахната, и 2014 година, когато Русия нахлу в Украйна. Колкото до обвинението за изключването на Русия от вземането на решения за европейската сигурност, то не може да бъде взето насериозно. Имайки предвид територията, историята и мрежата от отношения с всички големи европейски сили, възможно ли е наистина да се игнорира Русия? \r\nНастоящото тъжно положение на Западния алианс наистина ли е причина за празненство в Москва? Както ще дойде след това? По-добре ли служи на руските интереси политическа парализа в САЩ и Германия, разделен Европейския съюз, и Полша и Унгария завладени от ксенофобия и национализъм? Това прави ли Русия по-подсигурена? По-просперираща? Ако не Западът, който друг щеше да дойде на помощ на Русия в края на Студената война с великодушието и щедростта изразена от правителства, целящи да имат дългосрочно партньорство с Русия – Китай? \r\nТова не са въпроси само от исторически интерес. Докато Китай излиза като алтернатива на Запада и виден партньор на Русия, и Западът е в безредие, руските критици на Запада трябва да се запитат, какво е щяло да бъде, ако той не беше насреща, когато страната им имаше нужда от това, и как ще изглежда всичко, ако Китай измести Запада като глобалния лидер.  Йонислав Дочев", "date": "2018.07.31", "title": "The Moscow Times: Русия печели – или не?"}
{"url": "http://www.focus-news.net/news/2018/07/31/2551399/the-guardian-mayk-pompeo-obeshta-amerikansko-partnyorstvo-a-ne-dominatsiya-v-indo-tihookeanskiya-region.html", "text": "Държавният секретар на САЩ Майк Помпео обеща провеждането на конференция относно „Индо-тихоокеанските работи“, в която Вашингтон ще бъде доверен партньор в региона, без да търси „доминация“, пише британският вестник  The Guardian . \r\n„Великата тема на нашето ангажиране е тази: където отива Америка, ние търсим партньорство, а не доминация“, заяви Помпео. \r\nБез да споменава Китай, външният министър заяви пред бизнес форум в столицата Вашингтон, че американската роля в региона ще бъде определена от противопоставянето ѝ срещу всяка страна ,която търси начин да създаде конкурираща се сфера на влияние. \r\n„Никога не сме и никога няма да търсим доминация в индо-тихоокеанския регион и ще се противопоставим на всяка страна, която търси такава“, заяви Помпео. \r\nНадеждността на САЩ като икономически партньор в региона беше хвърлена в съмнение от стръмното изтегляне на Доналд Тръмп от транстихоокеанското партньорство с Австралия, Нова Зеландия и девет други страни, малко след инаугурацията му. \r\nКритиките към китайската търговска политика заемаха централно място по време на президентската кампания на Доналд Тръмп и митата на неговата администрация върху стомана, алуминий и други продукти, предизвикаха китайски ответен отговор, водейки до страхове от глобална търговска война. \r\nПомпео търсеше начин да успокои притесненията, че САЩ са поели безразсъден икономически маршрут или че са забравили за регионалните си партньори, във форума, спонсориран от американската търговска камара. \r\n„Говоря от името на президента Тръмп, когато казвам че всяка страна и бизнес могат да бъдат сигурни, че САЩ ще продължат да създават условията за взаимен просперитет и свободен и открит индо-тихоокеански регион“, заяви Помпео. \r\nАдминистрацията на Тръмп представи детайлен план, който изключваше Австралия от новите мита върху стоманата през месец май и министър-председателят Малкълм Търнбул и Тръмп препотвърдиха взаимния ангажимент за икономическа сигурност по време на среща в Белия дом през февруари. \r\nПомпео направи обширни твърдения за американските усилия в индо-тихоокеанския региона, предричайки „нова епоха на американските икономически ангажименти за мир и просперитет“ в региона. Той добави, че САЩ са отделили 113 милиона долара за нови инвестиции в киберсигурността и харчовете за дигитална икономика, енергетика и инфраструктура. \r\n„Икономическата сигурност е национална сигурност“, поясни американският външен министър. САЩ преследват двустранни търговски споразумения в светлината на регионално такова, добави още той. \r\n„Знам, че някои не са наясно с ролята на Америка в региона в светлината на решението на президента Тръмп да оттегли страната от трансатлантическото партньорство. Докато работим с нашите партньори за изграждането на по-добри и по-високостандартни двустранни търговски споразумения, нашите компании продължават да прокарват американските интереси като нарастват с присъствието си в региона“, заяви Помпео. \r\nГоворейки на същата конференция, търговският министър Уилбър Рос представи списък с причини защо администрацията на Доналд Тръмп не е била заинтересована от регионална сделка. \r\n„В края на деня, нашите отношения имат тенденция да завършват двустранно“, заяви Рос.  \r\nПредизвикан да адресира притесненията, че САЩ са пропилели огромна регионална възможност с изтеглянето си от транстихоокеанското партньорство, Рос заяви че не е имало начин да се знае, че това ще се случи. \r\n„За съжаление, при големи геополитически неща като транстихоокеанското партньорство, няма начин да се извърши контролиран експеримент, така че никой няма да знае какъв можеше да бъде изходът за това партньорство“, заяви той, преди да напомни на тълпата, че Хилари Клинтън също е намеквала за оттегляне от споразумението. \r\n„Това, което хората вече забравиха, е че транстихоокеанското партньорство беше мъртво, независимо кой беше спечелил изборите“, поясни Рос. \r\nМайк Помпео има насрочено пътуване в региона през следващата седмица. Той заяви, че ще носи покани за партньорство със САЩ. \r\n„Оставаме ангажирани към икономическото участие в индо-тихоокеанския регион, заради ползите за националната сигурност за американския народ“, добави той. \r\n„Днес искам да завърша като поканя която и да е държава и който и да е бизнес, които желаят тези ценности залегнали в този регион, да си партнират с американското правителство. Свободен и отворен индо-тихоокеански регион е избраният курс на Америка и се надяваме, че той ще бъде и вашият избран курс“, завърши Помпео.  Йонислав Дочев", "date": "2018.07.31", "title": "The Guardian: Майк Помпео обеща американско „партньорство, а не доминация“ в индо-тихоокеанския регион"}
{"url": "http://www.focus-news.net/news/2018/07/31/2551401/tsarskite-konyushni-shte-poluchat-predvaritelen-statut-na-kulturna-tsennost-ot-natsionalno-znachenie-sled-pozhara-prez-uikenda-obzor.html", "text": "Министерство на културата ще активизира максимално бързо процедурата по даване предварителен статут на културна ценност за „Царските конюшни“ в столицата, след като през почивните дни около 2000 кв.м. от покрива на сграда в архитектурния комплекс пострада при пожар. Сигналът за огъня бе подаден малко след 03.00 часа в неделя сутринта. Незабавно на място бяха изпратени четири специализирани автомобила и 30 пожарникари, които се бориха с огъня около три часа и към 06.30 часа пожарът вече бе погасен. Отделни огнища продължаваха да тлеят до понеделник сутринта, затова в неделя вечерта на място имаше дежурен пожарникарски екип. Лично премиерът Бойко Борисов разпореди да се направи необходимото, така че възможно най-скоро сградата да получи статут на културна ценност. Във връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова, като в съвещанието участваха още вицепремиерът Томислав Дончев и заместник-кметът на София Тодор Чобанов. Министър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара, тъй като по-голямата част засегнатите от огъня имот е собственост на министерството.  \r\nМинистърът на културата Боил Банов обясни, че „Царските конюшни“ и към момента се пазят по начин, по който се съхранява цялото културно наследство на сградата, тъй като с устройствения план от 2015 година са въведени изисквания да няма надстрояване, никакво разрушаване или промяна на автентичния вид на сградата. По думите му до момента са открити 7 собственици на „Царските конюшни“. „Ще обединим сили да търсим нередности в процедурата за продажбата на имота. Комуникацията между Министерството на културата и Столична Община никога не е спирала. Ние сме готови с фиш 1 от април месец – това е стъпка от даване на предварителен статут и включва пълно заснемане отвън, анализ на сградата, структурата и историческото и състояние. Тези имотни далавери там, които водят до поредица от съдебни дела, цялата тази хумористична история възпрепятства определени процедури“, допълни той. „Знакът, който ще дадем е, че няма никакво значение кой ще влезе в сградата, ще запали и т.н. Тя се възстановява в границите, в които е. За това сега ще демонстрираме силата на закона. По думите му покривът на сградата ще бъде подновен, а сградата ще бъде укрепена във вид, в който да носи удоволствие за софиянци и поколенията. \r\nБоил Банов заяви, че не може пред всеки обект да се сложи кордон от полицаи и обществото ни трябва да се дорасло до там, че да разбира значимостта на културните ценности. „Наистина съм бесен - сега ще демонстрираме налагане на статут на нещо, което е изгоряло“, коментира министърът.  \r\nТой заяви, че паметниците на културата с неясна собственост са много и всички от тях са с размита собственост, а по закон, за да спазиш процедурата трябва да бъдат открити всички собственици и това създава много трудности. „Неуредени проблемни сгради има. Tе са със свалени статути от предишни години. Работим по тези случаи. Това са казуси, в които, когато държавата е казала преди 2,3,5 години „това няма необходимата стойност“ и когато направи обратен акт, тя трябва сериозно да обоснове промяната на решението си\", коментира той. \"Тези процеси и на мен ми се иска да са много бързи. Тази работа е сериозна и трябва да се свърши по начин, който е необратим за обществото и закона“, коментира министърът на културата.  \r\nБоил Банов заяви, че не вижда основание да подаде оставка. „Не мога да подам оставка, защото някой пали някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той.  \r\nЗаместник-кметът на София по култура Тодор Чобанов заяви, че пожарът в „Царските конюшни“ едва ли е случаен инцидент. Той обясни, че изгорялата част е най-старата част от обекта и една от най-ценните, въпреки това той е на мнение, че не е късно да се спасят „Царските конюшни\" и те да получат нов живот\". \r\n„Общината не случайно през годините е работила системно за това да се защити този обект с активното участие на експерти на Министерство на културата с един устройствен план от 2015 година, който запазва старината без тя да е получила окончателно статут на културна ценност от национално значение. Политика на кмета и цялата администрация е старините да се пазят в оригиналния им вид. Това е ценност, която е важна за туризма, за идентичността на софиянци и паметта на българската държавност“, допълни той. „През 2017 г. вече отказахме едно намерение за многоетажно застрояване и ще продължим да отказваме подобни всякакви такива намерения. Тази зима предложихме с мотивирано предложение да бъде вписан със статут „Национална културна ценност“ този обект, защото това ще доведе обекта до най-висока степен на юридическа защита. Това е труден път. Първата стъпка е предварителното обявяване – то действа дисциплиниращо на потенциалните инвеститори като ще дадем нашите готови предложения за промени в Закона за културното наследство“, заяви още Чобанов. \r\nМеждувременно на съвместен брифинг от СДВР и Софийска градска прокуратура обявиха, че се работи по всички версии за възникването на пожара в „Царските конюшни“. Вече е извършен един оглед на местопроизшествието, като се очаква края на втори. „Не можем нито да потвърдим, нито да изключим, че става въпрос за умишлен палеж, тъй като доказателствата по досъдебното производство не ни позволяват да направим такъв извод“, обясни градският прокурор Емилия Русинова. Директорът на СДВР ст. комисар Ивайло Иванов заяви, че към момента единственото, което се знае категорично е, че огънят е започнал в горната част на сградата и е тръгнал надолу. По думите му обаче все още не е локализирано мястото, откъдето е тръгнал пожарът. Той обясни, че сградата е много стара и е използван стар вид строителство. „Покривът е дървен, а вторият етаж е бил необитаем. Има много стаи, които са използвани като складови помещения с много струпани в тях мебели. Коридорът е бил доста пропаднал. Единствено на първия етаж е имало наематели - различни фирми и един паркинг, който основно се е използвал от наемателите от фирмите. Има един пострадал автомобил, чийто таван е пробит от горящи части, но за щастие няма пострадали хора“, каза още директорът на СДВР. При първоначалния оглед, който е направен от вишката, защото е невъзможно човек да отиде там на място, не са забелязани електрически инсталации на покрива и на тавана, от които може да тръгне евентуално пожарът. Но това, че не са видени при първия оглед, не значи, че няма, обясни той. От своя страна градският прокурор на София Емилия Русинова уточни, че на втория етаж има електрическа инсталация. „Не изключваме нито една версия. Изводите ще ги правим, след като приключат огледите. Към този етап не може да наложим нито една версия – за да потвърдим или отхвърлим всяка една трябва да имаме конкретни доказателства“, каза още ст. комисар Иванов.  \r\nАгенция „Фокус“ припомня: Комплексът, който се намира на столичните булеварди „Княз Аледксандър Дондуков“ и „Васил Левски“, е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. През 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротрансбилд\" ЕООД на Янко Иванов. От прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с царските конюшни, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова. Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава. В свое официално становище след пожара управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост.", "date": "2018.07.31", "title": "„Царските конюшни” ще получат предварителен статут на културна ценност от национално значение след пожара през уикенда (ОБЗОР)"}
{"url": "http://www.focus-news.net/news/2018/07/31/2551400/the-daily-express-irlandskiyat-premier-leo-varadkar-predupredi-che-tvardiyat-brekzit-shte-dovede-do-prezapasyavane-s-lekarstva.html", "text": "Ирландия предупреди, че се подготвя с презапасяване с лекарства заради опасенията от Брекзит без споразумение, пише британският вестник  The Daily Express . \r\nАко Великобритания напусне Европейския съюз, без да сключи споразумение, това може да доведе до несигурност при доставките на лекарства, предупреди ирландският министър-председател Лео Варадкар. \r\nПреди една година той заяви, че подобна ситуация е „малко вероятна“, но заплахата сега е отчетена като сериозно „притеснение“. \r\nТова е поредният опит на ирландския лидер да окаже натиск върху британския премиер Тереза Мей за сключване на споразумение за Брекзит с ЕС – нещо, за което привържениците на твърдия Брекзит се опасяват, че ще завърже Великобритания към Блока и ще я постави в положението на васална държава. \r\nВарадкар заяви: „Има потенциално притеснение около лекарствата, защото голяма част от нашите вериги за доставки минават през Великобритания. Някои компании виждат Великобритания и Ирландия като единен пазар“. \r\n„Всеки един детайл чак до опаковките, включително информацията на английски език която се съдържа във вашата кутия с таблетки, се прави върху широка британско-ирландска основа“, поясни той. \r\n„Така че това е притеснение, което имаме и е нещо, върху което правим планове за непредвидени разходи“, обясни ситуацията ирландският премиер. \r\nСпоред него в момента се извършва планиране за непредвидени разходи, което да осигури „достатъчно снабдяване с лекарства“. \r\nИзявлението на Варадкар идва, след като британският министър по въпросите за Брекзит Доминик Рааб разпали притесненията обещавайки подобна мярка, която в случая трябва да осигури „адекватно снабдяване с храни“ дори и във варианта на никакво споразумение при излизането от ЕС. \r\nТереза Мей също се включи заявявайки, че обществото трябва „да бъде спокойно“, че плановете за запасяване с храни се очертават в момента. \r\n„Далеч съм от това да се притеснявам за подготовките, които предприемаме. Бих казала, че хората трябва да са спокойни и сигурни“, бяха думите на Мей. \r\nКоментарите бяха определени като „нелепи“ от търговците. Един изпълнителен директор на голяма супермаркет е заявил: „Нелепо е. Плашещо е, защото показва колко далеч е правителството от реалността на това как работят нещата. Генерално това е притесняващо“.  Йонислав Дочев", "date": "2018.07.31", "title": "The Daily Express: Ирландският премиер Лео Варадкар предупреди, че „твърдият Брекзит ще доведе до презапасяване с лекарства“"}
{"url": "http://www.focus-news.net/news/2018/07/31/2551390/reuters-sasht-i-meksiko-planirat-ministerski-pregovori-za-nafta-v-chetvartak.html", "text": "САЩ и Мексико планират провеждането на търговски преговори на министерско ниво относно Северноамериканското споразумение за свободна търговия (НАФТА) в четвъртък във Вашингтон, предава  Reuters , като се позовава на двама свои източници. \r\nДвете страни се съгласиха през изминалата седмица да засилят преговорите за предоговаряне на НАФТА с надеждата за постигане на споразумение върху основните въпроси до август. \r\nЩе има „технически срещи може би до сряда и министерска среща в четвъртък“, заяви мексикански източник, близък до разговорите, пред Reuters в понеделник. Втори мексикански източник също е заявил, че е планирана министерска среща за четвъртък. \r\n„Ще бъдем там“, но все още не е ясно дали срещата ще бъде тристранна и ще включва Канада, поясни първият източник.  Йонислав Дочев", "date": "2018.07.31", "title": "Reuters: САЩ и Мексико планират министерски преговори за НАФТА в четвъртък"}
{"url": "http://www.focus-news.net/news/2018/07/31/2551402/pravdaru-liberalite-v-evropa-zagovoriha-kato-patriotite-v-rusiya.html", "text": "Президентът на Франция Еманюел Макрон беше скептичен относно диалога на Брюксел с Вашингтон. И това охлади потока на възторжени коментари по повод срещата на президента на САЩ Доналд Тръмп с председателя на Европейската комисия Жан-Клод Юнкер. Всъщност Тръмп склони Европа по два много чувствителни въпроса. А в отговор предложи съживяване на споразумението, от което Европейският съюз по-рано се беше отказал, пише руският вестник  „Правда.ru“. Франция търси разяснения \r\nФренският президент по време на пресконференция в Испания заяви, че „добър търговски дебат може да бъде проведен само в балансирана атмосфера, основана на принципа на реципрочност, в който няма никаква заплаха. В този контекст има няколко въпроса и опасения, които трябва да уточним“, заяви той. \r\n„Настоящата ситуация не позволява и аз не подкрепям сключването на търговско споразумение със САЩ, подобно на Трансатлантическото споразумение за свободна търговия (TTIP)“, заяви Макрон. Най-вероятно е прочел финалният документ на срещата между Тръмп и Юнкер на 25 юли във Вашингтон. А той казва, че целта на „митническата“ политика е да елиминира всички безмитни бариери, с други думи всякаква форма на протекционизъм. А това би прекратило субсидиите на ЕС за европейските фермери, отраслите на много индустрии, което би направило много европейски стоки неконкурентноспособни. \r\nВ такъв случай за какво може да се радва? Стигна се до там, финансовият министър на Франция Брюно льо Мер пред „AFP“ да поиска „разяснения“ относно мерките, предприети от американския президент и Европейската комисия. „Добра бизнес дискусия може да се проведе единствено на ясни основи и не може да се провежда под напрежение“, заяви той. Този френски тон контрастира с изявленията на Берлин, който приветства резултата от една „конструктивна“ среща. Но в Германия също има съмнения относно това. Немски политолог заговори като руски антилиберал \r\nВ същото време много любопитно интервю даде известният немски американист Йозеф Бромъл от германския Съвет по международни отношения за телевизионния канал „n-tv“. \r\nТой отбеляза, че Еврокомисията се е съгласила на две немотивирани отстъпки пред САЩ, съгласявайки се да закупи соята, която Китай отказа, и да увеличи вноса си на скъпия втечнен природен газ от САЩ, който поддържа нерентабилните им компании. Това е „косвено благоприятно“ повишение на рейтинга на Тръмп и неговата партия преди изборите за Конгрес през ноември, отбелязва Бромъл. \r\nЯсно е, че това е жертва в името на сигурността, продължава авторът, и Тръмп откровено шантажира тази Европа. „Ако Тръмп настоява от нас да харчим повече за отбрана, тогава, разбира се, той има предвид да купуваме американски оръжия, Ф-35 Lockheed Martin, вместо Eurofighter. Това също е част от жертвата“, пише той. \r\nБромъл обясни и позицията на германския канцлер Ангела Меркел: „САЩ губят по-малко в търговската война, защото не зависят толкова много от износа, както ние германците“. Но да се умиротворява Тръмп е безсмислено, смята той. Търговският дефицит на САЩ с Европа не е възникнал, защото Европа търгува нечестно, а защото Америка дълго и твърдо живее отвъд своите средства, финансирайки своето развитие като натрупва дългове. И поддръжката на тази дългова пирамида за сметка на всички нови инвестиции в американските дългови облигации е основния принос на европейците в американската икономика, пише експертът: „По време на финансовата криза от 2007/2008, германските инвеститори отново загубиха много пари. Това не беше лоша сделка за САЩ“. \r\nСпоред анализатора ЕС трябва да следва примера на Китай, който престана да отпуска кредити на икономиката на САЩ, вместо това инвестирайки в своята програма „Един пояс – един път“. За ЕС е нужно и създаването на работни места за европейските младежи, а не финансирането на американските реформи. Това би било най-ефективният отговор на атаките на Тръмп, който, според Бромъл, вярва единствено в силата и само на нея би реагирал. Разсъжденията на немския експерт изненадващо съвпадат с мислите на противниците на либералните икономисти в Русия. \r\n„Правда.ru“ цитира водещият научен сътрудник към Центъра за френски изследвания в Института за Европа Сергей Фьодоров, който пише: „Макрон е огорчен от неприкрития каубойски натиск върху Евросъюза и липсата на отстъпки. Макрон и неговият финансов министър прокарват идеята, че Европа не трябва да бъде под американски контрол“, заяви експертът пред „Правда.ru“. Особено Франция, която е чувствителна към въпроси свързани с износ на земеделски стоки и продукти. Фьодоров вярва, че Европа трудно ще координира позициите си, защото те зависят от консенсуса между 27-те страни-членки на ЕС. \r\n„Европа е настроена на компромис със САЩ, тъй като за нея американският пазар е много важен. Затова Макрон направи отстъпка, показвайки че САЩ са „нашият чуждестранен военнополитически и търговски партньор“. Затова Франция и Европа ще търся компромис със САЩ по тези въпроси, но Европа ще се уповава на това и няма да свежда глава пред всички американски предложения, особено ако звучат като ултиматум“, обобщи експертът в интервю за „Правда.ru“.  Йонислав Дочев", "date": "2018.07.31", "title": "„Правда.ru“: Либералите в Европа заговориха като патриотите в Русия"}
{"url": "http://www.focus-news.net/news/2018/07/31/2551395/tass-dzhuzepe-konte-zayavi-che-italiya-nyama-napusne-evropeyskiya-sayuz.html", "text": "Италия се чувства комфортно като част от Европейския съюз и няма намерение да напуска това обединение, заяви в понеделник министър-председателят на страната Джузепе Конте в интервю за американския телевизионен канал „Fox News“, предава  ТАСС . \r\n„Възнамеряваме да останем, чувстваме се комфортно в ЕС. Но разбира се, искаме да останем базирано на нуждите на италианските граждани и позицията на моето правителство е достатъчно ясна по най-важните въпроси: миграция, икономическа и политическа ситуация. Ще се опитаме да убедим други страни-членки да сравнят своите позиции (с Рим)“, заяви той, отговаряйки на въпрос на водещия, дали Италия възнамерява да напусне ЕС. \r\n„Италия се чувства комфортно в Европейския съюз и няма друг вариант за нея“, повтори той, след като водещият обърна внимание на възможността италианците да бъдат вдъхновени от примера на Великобритания и Брекзит. \r\nИталианският премиер се намира във Вашингтон, където беше на посещение в Белия дом и се срещна с президента на САЩ Доналд Тръмп.  Йонислав Дочев", "date": "2018.07.31", "title": "ТАСС: Джузепе Конте заяви, че Италия няма напусне Европейския съюз"}
{"url": "http://www.focus-news.net/news/2018/07/31/2551403/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В анализ за руското англоезично електронно издание   The Moscow Times   Юджийн Румър, старши сътрудник и директор на руската и евразийска програма на „Карнеги“, както и автор на няколко книги, пише за срещата на върха в между Доналд Тръмп и Владимир Путин в Хелзинки и на какво се дължи възраждането на руската икономика и държава. Агенция „Фокус“ представя материала без редакторска намеса. \r\n„Това е по-лошо и от престъпление, това е грешка“, твърди началникът на Наполеоновата полиция Жозеф Фуше, след като разбира за екзекуцията на бурбонски принц по нареждане на Наполеон. Бързото правосъдие на Наполеон е трябвало да нанесе удар на неговите съперници – победа – но вместо това антагонизира останалата част от Европа. \r\nСрещата на върха в Хелзинки беше победа за Путин, докато ударните вълни от примирението на Тръмп пред руския президент се разпространяват и от двете страни на Атлантика. Путин най-вероятно е напуснал Хелзинки мислейки си, че току що е отбелязал още една голяма победа срещу американския си колега. „Мисията е завършена!“ Но дали е така? Дали упадъкът на Запада и демонтирането на водения от САЩ либерален световен ред, така желано от Путин, и нетърпеливо улеснено от Тръмп, ще бъде добре за Русия? Беше ли периодът на Западна доминация след Студената война толкова вреден за Русия, колкото Кремъл казва на гражданите си и на останалата част от света? И какво ще дойде на негово място? \r\nДългоналагана теза на Кремълския наратив е, че Западът е експлоатирал местните проблеми на Русия и оттеглянето ѝ от световната сцена през 90-те години на XX век. Според руската версия на събитията, Русия е била твърде слаба, за да отхвърли потъпкването на нейните интереси от Запада и безмилостната геополитическа експанзия за сметка на Русия. След като руската вътрешна политика се стабилизира и икономиката се възстанови при управлението на Путин, Кремъл започна да се изправя пред Запада в защита на своите интереси. От гледна точка на Москва, тя не е имала избор освен да се вкара в две войни – в Грузия и в Украйна – за да спре яростната атака на Запада. \r\nНо наистина ли епохата на водената от САЩ Западна доминация беше толкова лоша за Русия? Няма спор, че 90-те години бяха ужасно десетилетие за нея, но за това Западът имаше малко вина. Всъщност именно Западът играеше ролята на източник на крайно нужната финансова помощ за Русия, когато икономиката ѝ се разпадна. Отпускането на милиарди долари, за да спаси Русия, беше един от ключовите приоритети на политиките на Западните правителства за повече от десетилетие. Западните съветници, широко клеветени заради предполагаемите си фалшиви съвети към руското правителство, изиграха ключова роля за създаването и изпълнението на крайно нужните икономически реформи. \r\nДалеч от перфектна, техническата помощ на Запада се изплати за Русия дори преди цените на петрола да започнат да се покачват към края на века и да повдигнат руската икономика. Икономическото чудо на Путин щеше да бъде невъзможно без тези реформи и без финансовата и техническа помощ на Запада. \r\nИ това не е всичко. САЩ изхарчиха много милиарди долари, за да преместят в Русия и да подсигурят останките от Съветския ядрен арсенал, разпръснат сред няколко републики на бившия СССР. Щеше ли Русия да е по-подсигурена, ако Украйна на югозападната ѝ граница и Казахстан на югоизточната ѝ граница, бяха запазили контрола си върху ядрените оръжия, разположени на тяхна територия? Споразумението от Будапеща, което принуди Украйна да предаде третия по големина ядрен арсенал в света, и което Русия наруши когато анексира Крим, нямаше да бъде възможно без активното участие на САЩ и техните съюзници. \r\nРазширението на НАТО е друга важна Западна цел, която се предполага че е нарушила руските и интереси и по този начин е предизвикала безброй руски възражения. Тези възражения бяха фокусирани върху НАТО като военен алианс, със заплахата за руската сигурност произлизаща от растящата физическа близост до руската територия и предполагаемото изключване на Русия от европейските решения за сигурност, заради статута ѝ на нечленка. \r\nТова е твърде спорно. При всички случаи разширението на НАТО беше придружено от демонтирането на способностите му за конвенционална война в европейския театър. САЩ и техните съюзници, нетърпеливи да максимизират „мирния дивидент“ на периода след Студената война и разсеяни с контингенти далеч извън Европа, бяха ефективно превърнали НАТО в демилитаризирана зона, която не представлява никаква заплаха за инвазия в Русия, но предоставяше безпрецедентно ниво на стабилност и сигурност за Централна Европа. Колко танка имаха САЩ в Европа през 2014 година? Нула. \r\nТрудно е да се открие друг период в руската история, когато западната ѝ граница е била толкова подсигурена и освободена от заплахата за инвазия, колкото между 1989 година, когато Берлинската стена беше премахната, и 2014 година, когато Русия нахлу в Украйна. Колкото до обвинението за изключването на Русия от вземането на решения за европейската сигурност, то не може да бъде взето насериозно. Имайки предвид територията, историята и мрежата от отношения с всички големи европейски сили, възможно ли е наистина да се игнорира Русия? \r\nНастоящото тъжно положение на Западния алианс наистина ли е причина за празненство в Москва? Както ще дойде след това? По-добре ли служи на руските интереси политическа парализа в САЩ и Германия, разделен Европейския съюз, и Полша и Унгария завладени от ксенофобия и национализъм? Това прави ли Русия по-подсигурена? По-просперираща? Ако не Западът, който друг щеше да дойде на помощ на Русия в края на Студената война с великодушието и щедростта изразена от правителства, целящи да имат дългосрочно партньорство с Русия – Китай? \r\nТова не са въпроси само от исторически интерес. Докато Китай излиза като алтернатива на Запада и виден партньор на Русия, и Западът е в безредие, руските критици на Запада трябва да се запитат, какво е щяло да бъде, ако той не беше насреща, когато страната им имаше нужда от това, и как ще изглежда всичко, ако Китай измести Запада като глобалния лидер. \r\n***   Обединението на страните, което почти случайно получи названието БРИКС, разширява все повече своето влияние. В този клуб, който включва и Русия, желае да влезе и Турция. Има ли Анкара (член на НАТО) шанс да се присъедини към БРИКС и какъв ще бъде глобалният геополитически ефект в такъв случай, пише руският вестник  „Взгляд“ . \r\nПрезидентът на Турция Реджеп Тайип Ердоган обяви желанието си да се присъедини към страните в БРИКС, където са още Бразилия, Русия, Индия, Китай и Южна Африка, съобщи в неделя турският вестник „Hurriyet“. \r\n„С тези пет страни сме част от Г20. Бих искал да се разгледат необходимите стъпки, които ще ни позволят да се присъединим към обединението и да заемем своето място в БРИКС“, заяви Ердоган. „Ако ни приемете в тази платформа, то тя ще носи името БРИКСТ (BRICST)“, добави той. Според него, членовете на БРИКС са „посрещнали топло“ това предложение. „Особено Китай заяви, че се застъпва за разширение. Видях, че те разглеждат възможността за участие на други страни в тази платформа. Те не са против“, заяви турският президент. По неговите думи, има огромен потенциал за партньорства в сферата на икономиката, инвестициите и проектите за развитие. \r\nТурция, разбира се, далеч не е единствената страна, която желае да стане част от БРИКС и проявява голям интерес за работа в съюза. Желание за присъединяване към БРИКС още преди няколко години изяви Аржентина, а тя е втората по-големина икономика в Южна Америка. \r\nВъпреки това, дотук всичко остава на мястото си. Има ли Турция шанс да бъде приета в този клуб? Фактът, че Ердоган беше поканен на десетата ежегодна среща на върха на БРИКС в Йоханесбург, говори в полза на такава възможност. \r\nОт друга страна президентът на Русия Владимир Путин, по време на срещата на БРИКС заяви, че разширение на организацията засега не се планира. И все пак той не отхвърли напълно подобна възможност. „Сега трябва да увеличим формално числото на членове на БРИКС, докато не планираме, защото форматите показват своята ефективност“, заяви Путин. „Но това не означава, че организацията е закрита и че вратите ѝ са затворени. Просто този въпрос не се решава на момента. Нужно е да се го направим както трябва“, добави той. \r\nВ интерес на истината, дори няма ясно разбиране на правилата и процедурите, как БРИКС може да приеме нови членове, какви изисквания се налагат върху новия член, какви задачи му се възлагат. \r\nВ крайна сметка какво е БРИКС? Преди 17 години, това беше просто абревиатура създадена от анализатора Голдман Сакс, за да обозначи петте развиващи се икономики, които растат много по-бързо от Западните икономики и следователно са обект на интерес за инвеститорите. По-късно, тези страни превърнаха спекулативното обединение в някакво подобие на реален съюз. Неговата геополитическа цел – да се създаде многополюсен свят, който да се противопостави на еднополюсния световен ред, воден от САЩ. Това не е история на вътрешната икономика на всяка страна, а опит от развиващите се страни да се появят на световната сцена, да диверсифицират чуждестранните икономически отношения и да привлекат допълнителни инвестиции. \r\nВ противовес на Международния валутен фонд (МВФ) и Световната банка (СБ), благодарение на които САЩ и ЕС усилват своето финансово състояние в други страни, БРИКС е създал свои собствени структури – банка за развитие и обединение от валутни резерви. Те искат, от една страна, да инвестират в чуждестранни проекти, които да са печеливши за тях, а не за Западния свят, и по този начин да увеличат собственото си влияние върху тези страни. От друга страна е и намаляването на зависимостта от доларовата икономическа система. \r\nВписва ли се Турция в този клуб по интереси? Икономически Турция изглежда доста привлекателна. По размер на БВП тя заема 17-то място в света – 848 милиарда долара. По този показател турската икономика отстъпва на другите страни от БРИКС. Китайската икономика – втора в света след тази на САЩ, е с БВП от повече от 12 трилиона долара. Индия е с БВП от 2.6 трилиона долара, Бразилия е с 2 трилиона долара, а Русия е с 1.5 трилиона долара. Въпреки това, влизайки в БРИКС, Турция няма да се превърне в аутсайдер веднага. \r\nПърво, икономиката на Южна Африка – още един член на БРИКС, е много по-малка и слаба. Второ, по БВП настроен на паритет на покупателната способност на гражданите, Турция надминава не само Русия, но и Китай. Например, турският БВП на глава от населението е 27 хиляди долара, на Русия – 25.7 хиляди долара, на Китай – 16.2 хиляди долара. Този показател се счита за по-релевантен за оценяване на нивото на икономическо развитие. \r\nТурция също лесно се вписва във формалния признак на обединението БРИКС. „Икономиката на Турция е една от най-бързо растящите икономики в света, въпреки политическите събития в последните години и географската близост на страната до горещите точки“, заяви Владимир Рожанковский, експерт към Международния финансов център. \r\nВ допълнение, Турция е секуларна държава с доминиращо мюсюлманско население, което изпъква на фона на обграждащите го религиозни ислямски държави и монархии. \r\n„В геополитически план Турция не може да бъде заменена от нито една друга страна в региона, поради което приемането на Турция в блока на държави с руско-китайския вектор – това е сериозен геополитически шок за Европа и САЩ“, добави Рожанковский. \r\n„Турция претендира за водеща роля както в тюркския, така и в ислямския свят. И шансовете за превръщане в главния силов център на ислямския свят за Турция е много по-висок, отколкото за Саудитска Арабия или шиитски Иран“, счита директорът на атлантическия департамент „Алпари“ Александър Разуваев. „Налице е тенденция – Западът постепенно губи контролния пакет акции в глобалната икономика, а единството на страните в НАТО е все по-илюзорно. Възможно е скоро Берлин и Париж да съжаляват много, че не са приели навреме Турция в ЕС“. \r\nЗа самия БРИКС, в частност за Китай и Русия като формообразуващи страни, влизането в този клуб на нови страни-членки със силни икономики е извънредно изгодно, убеден е Рожанковский. Това ще помогне за укрепването на клуба както геополитически, така и финансово. \r\nСамата Турция очаква да бъде сред победителите в случая на колапс на глобалната доларова зона. Тогава страните от БРИКС ще имат всички възможности да се превърнат в център на регионални монетарни зони, където Турция желае да играе водеща роля в тюркския свят, смята Разуваев. Но той отбелязва за възможния сблъсък на Турция с Русия по отношение на геополитическите интереси на Казахстан и Киргизстан (които са част от Евразийския съюз с Русия). \r\nДотук отношенията между Русия и Турция, дори без членство в БРИКС, са на приятелско ниво, а от неотдавнашните охлаждания, практически не е останала и следа. Анкара скоро ще се превърне в нова транзитна страна за руски газ към Европа (ако вторият клон на „Турски поток“ бъде построен). „След сделката с Турция за доставки на комплекси С-400, Русия започна да разглежда Турция като един от най-атрактивните потенциални пазари за оръжия. Турция е и една от малкото държави, които, въпреки натиска на Вашингтон, отказаха да наложат санкции върху Русия. Към момента нямаме какво да делим с Турция“, отбеляза Разуваев. \r\n***  Президентът на Франция Еманюел Макрон беше скептичен относно диалога на Брюксел с Вашингтон. И това охлади потока на възторжени коментари по повод срещата на президента на САЩ Доналд Тръмп с председателя на Европейската комисия Жан-Клод Юнкер. Всъщност Тръмп склони Европа по два много чувствителни въпроса. А в отговор предложи съживяване на споразумението, от което Европейският съюз по-рано се беше отказал, пише руският вестник  „Правда.ru“. Франция търси разяснения \r\nФренският президент по време на пресконференция в Испания заяви, че „добър търговски дебат може да бъде проведен само в балансирана атмосфера, основана на принципа на реципрочност, в който няма никаква заплаха. В този контекст има няколко въпроса и опасения, които трябва да уточним“, заяви той. \r\n„Настоящата ситуация не позволява и аз не подкрепям сключването на търговско споразумение със САЩ, подобно на Трансатлантическото споразумение за свободна търговия (TTIP)“, заяви Макрон. Най-вероятно е прочел финалният документ на срещата между Тръмп и Юнкер на 25 юли във Вашингтон. А той казва, че целта на „митническата“ политика е да елиминира всички безмитни бариери, с други думи всякаква форма на протекционизъм. А това би прекратило субсидиите на ЕС за европейските фермери, отраслите на много индустрии, което би направило много европейски стоки неконкурентноспособни. \r\nВ такъв случай за какво може да се радва? Стигна се до там, финансовият министър на Франция Брюно льо Мер пред „AFP“ да поиска „разяснения“ относно мерките, предприети от американския президент и Европейската комисия. „Добра бизнес дискусия може да се проведе единствено на ясни основи и не може да се провежда под напрежение“, заяви той. Този френски тон контрастира с изявленията на Берлин, който приветства резултата от една „конструктивна“ среща. Но в Германия също има съмнения относно това. Немски политолог заговори като руски антилиберал \r\nВ същото време много любопитно интервю даде известният немски американист Йозеф Бромъл от германския Съвет по международни отношения за телевизионния канал „n-tv“. \r\nТой отбеляза, че Еврокомисията се е съгласила на две немотивирани отстъпки пред САЩ, съгласявайки се да закупи соята, която Китай отказа, и да увеличи вноса си на скъпия втечнен природен газ от САЩ, който поддържа нерентабилните им компании. Това е „косвено благоприятно“ повишение на рейтинга на Тръмп и неговата партия преди изборите за Конгрес през ноември, отбелязва Бромъл. \r\nЯсно е, че това е жертва в името на сигурността, продължава авторът, и Тръмп откровено шантажира тази Европа. „Ако Тръмп настоява от нас да харчим повече за отбрана, тогава, разбира се, той има предвид да купуваме американски оръжия, Ф-35 Lockheed Martin, вместо Eurofighter. Това също е част от жертвата“, пише той. \r\nБромъл обясни и позицията на германския канцлер Ангела Меркел: „САЩ губят по-малко в търговската война, защото не зависят толкова много от износа, както ние германците“. Но да се умиротворява Тръмп е безсмислено, смята той. Търговският дефицит на САЩ с Европа не е възникнал, защото Европа търгува нечестно, а защото Америка дълго и твърдо живее отвъд своите средства, финансирайки своето развитие като натрупва дългове. И поддръжката на тази дългова пирамида за сметка на всички нови инвестиции в американските дългови облигации е основния принос на европейците в американската икономика, пише експертът: „По време на финансовата криза от 2007/2008, германските инвеститори отново загубиха много пари. Това не беше лоша сделка за САЩ“. \r\nСпоред анализатора ЕС трябва да следва примера на Китай, който престана да отпуска кредити на икономиката на САЩ, вместо това инвестирайки в своята програма „Един пояс – един път“. За ЕС е нужно и създаването на работни места за европейските младежи, а не финансирането на американските реформи. Това би било най-ефективният отговор на атаките на Тръмп, който, според Бромъл, вярва единствено в силата и само на нея би реагирал. Разсъжденията на немския експерт изненадващо съвпадат с мислите на противниците на либералните икономисти в Русия. \r\n„Правда.ru“ цитира водещият научен сътрудник към Центъра за френски изследвания в Института за Европа Сергей Фьодоров, който пише: „Макрон е огорчен от неприкрития каубойски натиск върху Евросъюза и липсата на отстъпки. Макрон и неговият финансов министър прокарват идеята, че Европа не трябва да бъде под американски контрол“, заяви експертът пред „Правда.ru“. Особено Франция, която е чувствителна към въпроси свързани с износ на земеделски стоки и продукти. Фьодоров вярва, че Европа трудно ще координира позициите си, защото те зависят от консенсуса между 27-те страни-членки на ЕС. \r\n„Европа е настроена на компромис със САЩ, тъй като за нея американският пазар е много важен. Затова Макрон направи отстъпка, показвайки че САЩ са „нашият чуждестранен военнополитически и търговски партньор“. Затова Франция и Европа ще търся компромис със САЩ по тези въпроси, но Европа ще се уповава на това и няма да свежда глава пред всички американски предложения, особено ако звучат като ултиматум“, обобщи експертът в интервю за „Правда.ru“. \r\n***", "date": "2018.07.31", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/31/2551404/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания предупреди Брюксел, че хиляди европейски инвестиционни фондове ще бъдат застрашени, ако той откаже да се съгласи на исканията за обширно търговско споразумение с град Лондон след Брекзит, пише британският вестник  The Times . \r\nПредставители на британското правителство са започнали да излагат рисковете пред Европейския съюз от следването на твърдия подход към столицата, който е окуражен от французите. \r\nБританската предупредителна стратегия „око за око, зъб за зъб“ е проектирана да подчертава щетите, които могат да бъдат причинени, ако Великобритания не успее да сключи специално споразумение за Лондон. На подобно споразумение се съпротивляваше Мишел Барние, главният преговарящ за Брекзит на ЕС, докато подходът му изглежда сякаш омекна през изминалата седмица. \r\nПо време на среща в Брюксел, британските преговарящи заявиха пред европейските си колеги, че освен ако не се очертаят правила, които да позволят на британските застрахователи и други британски компании за финансови услуги да продават на европейски клиенти, фирмите от ЕС също ще изгубят много. \r\nЕдин по-гласовит привърженик на Брекзит от Консервативната партия заяви, че британският лъв е започнал най-накрая да реве. Но правителствен източник побърза да охлади страстите: „Това не беше предназначено като заплаха. По-скоро искахме да изясним какво могат да изгубят и двете страни, ако не сключим добро споразумение и това беше разбрано в този дух“. \r\nТактиката започва да резонира из цяла Европа, докато се появяват признаци от страни-членки, включително Германия и Холандия, че желаят да омекотят позицията на Европейската комисия дори повече. \r\nХодът идва седмици, след като Великобритания изостави опитите си да задържи Лондон близко свързан с финансите в ЕС, със схема на „взаимно признаване“, предпочитана от повечето финансови компании. \r\nЕвропейските компании се готвят за най-лошото. Николас Макел, изпълнителен директор на Люксембург за финансите заяви, че инвестиционните мениджъри в ЕС са очаквали да изгубят достъп до британския пазар, ако Брюксел не покаже някаква гъвкавост с Лондон. \r\n„Ако ЕС не позволи на британските фондове да бъдат продавани в Европа, Великобритания напълно резонно има право да не позволи на европейските фондове да бъдат продавани във Великобритания. Всеки работи върху предположението, че трябва да приемеш британските фондове, ако искаш да продаваш на самата Великобритания“, заяви Макел. \r\nГоворител на финансовото министерство заяви: „Миналата седмица проведохме позитивни дискусии с Европейска комисия относно нашето предложение за прагматична нова уговорка за финансовите услуги, след като напуснем ЕС“. Преговарящите са намерили „обща почва в признаването на европейското и британското желание да имат контрол върху собствения си процес на взимане на решения и нуждата от двустранен диалог и сътрудничество, което да отрази дълбоко интегрираната природа на британските и европейски финансови пазари“. \r\nПовече от 7 000 т.н. фондове в Европейската икономическа зона имат възможност да продават своите продукти на британските търговци на дребно и институционални инвеститори, но ако реципрочна сделка се окаже невъзможна, те могат да бъдат закрити, твърдят официални представители. \r\nПредупреждението беше направено от делегация в Брюксел, водена от Катерин Брадик, генералният директор за финансови услуги в министерството на финансите на Великобритания. Тя се срещна с официални представители от отдела за финансови услуги на Европейската комисия, познат като „Физма“. Това беше първия път, в който членове от двете страни се срещнаха в лице, за да започнат дискусиите относно бъдещите отношения между Великобритания и ЕС в сферата на финансовите услуги. \r\nЕкипът на Брадик подчерта, че и двете страни могат да изберат погледа върху равностойността, която може да изключи другата страна, но според източник от правителството, като цяло срещата е „преминала добре“. \r\n***  Държавният секретар на САЩ Майк Помпео обеща провеждането на конференция относно „Индо-тихоокеанските работи“, в която Вашингтон ще бъде доверен партньор в региона, без да търси „доминация“, пише британският вестник  The Guardian . \r\n„Великата тема на нашето ангажиране е тази: където отива Америка, ние търсим партньорство, а не доминация“, заяви Помпео. \r\nБез да споменава Китай, външният министър заяви пред бизнес форум в столицата Вашингтон, че американската роля в региона ще бъде определена от противопоставянето ѝ срещу всяка страна ,която търси начин да създаде конкурираща се сфера на влияние. \r\n„Никога не сме и никога няма да търсим доминация в индо-тихоокеанския регион и ще се противопоставим на всяка страна, която търси такава“, заяви Помпео. \r\nНадеждността на САЩ като икономически партньор в региона беше хвърлена в съмнение от стръмното изтегляне на Доналд Тръмп от транстихоокеанското партньорство с Австралия, Нова Зеландия и девет други страни, малко след инаугурацията му. \r\nКритиките към китайската търговска политика заемаха централно място по време на президентската кампания на Доналд Тръмп и митата на неговата администрация върху стомана, алуминий и други продукти, предизвикаха китайски ответен отговор, водейки до страхове от глобална търговска война. \r\nПомпео търсеше начин да успокои притесненията, че САЩ са поели безразсъден икономически маршрут или че са забравили за регионалните си партньори, във форума, спонсориран от американската търговска камара. \r\n„Говоря от името на президента Тръмп, когато казвам че всяка страна и бизнес могат да бъдат сигурни, че САЩ ще продължат да създават условията за взаимен просперитет и свободен и открит индо-тихоокеански регион“, заяви Помпео. \r\nАдминистрацията на Тръмп представи детайлен план, който изключваше Австралия от новите мита върху стоманата през месец май и министър-председателят Малкълм Търнбул и Тръмп препотвърдиха взаимния ангажимент за икономическа сигурност по време на среща в Белия дом през февруари. \r\nПомпео направи обширни твърдения за американските усилия в индо-тихоокеанския региона, предричайки „нова епоха на американските икономически ангажименти за мир и просперитет“ в региона. Той добави, че САЩ са отделили 113 милиона долара за нови инвестиции в киберсигурността и харчовете за дигитална икономика, енергетика и инфраструктура. \r\n„Икономическата сигурност е национална сигурност“, поясни американският външен министър. САЩ преследват двустранни търговски споразумения в светлината на регионално такова, добави още той. \r\n„Знам, че някои не са наясно с ролята на Америка в региона в светлината на решението на президента Тръмп да оттегли страната от трансатлантическото партньорство. Докато работим с нашите партньори за изграждането на по-добри и по-високостандартни двустранни търговски споразумения, нашите компании продължават да прокарват американските интереси като нарастват с присъствието си в региона“, заяви Помпео. \r\nГоворейки на същата конференция, търговският министър Уилбър Рос представи списък с причини защо администрацията на Доналд Тръмп не е била заинтересована от регионална сделка. \r\n„В края на деня, нашите отношения имат тенденция да завършват двустранно“, заяви Рос.  \r\nПредизвикан да адресира притесненията, че САЩ са пропилели огромна регионална възможност с изтеглянето си от транстихоокеанското партньорство, Рос заяви че не е имало начин да се знае, че това ще се случи. \r\n„За съжаление, при големи геополитически неща като транстихоокеанското партньорство, няма начин да се извърши контролиран експеримент, така че никой няма да знае какъв можеше да бъде изходът за това партньорство“, заяви той, преди да напомни на тълпата, че Хилари Клинтън също е намеквала за оттегляне от споразумението. \r\n„Това, което хората вече забравиха, е че транстихоокеанското партньорство беше мъртво, независимо кой беше спечелил изборите“, поясни Рос. \r\nМайк Помпео има насрочено пътуване в региона през следващата седмица. Той заяви, че ще носи покани за партньорство със САЩ. \r\n„Оставаме ангажирани към икономическото участие в индо-тихоокеанския регион, заради ползите за националната сигурност за американския народ“, добави той. \r\n„Днес искам да завърша като поканя която и да е държава и който и да е бизнес, които желаят тези ценности залегнали в този регион, да си партнират с американското правителство. Свободен и отворен индо-тихоокеански регион е избраният курс на Америка и се надяваме, че той ще бъде и вашият избран курс“, завърши Помпео. \r\n***  Ирландия предупреди, че се подготвя с презапасяване с лекарства заради опасенията от Брекзит без споразумение, пише британският вестник  The Daily Express . \r\nАко Великобритания напусне Европейския съюз, без да сключи споразумение, това може да доведе до несигурност при доставките на лекарства, предупреди ирландският министър-председател Лео Варадкар. \r\nПреди една година той заяви, че подобна ситуация е „малко вероятна“, но заплахата сега е отчетена като сериозно „притеснение“. \r\nТова е поредният опит на ирландския лидер да окаже натиск върху британския премиер Тереза Мей за сключване на споразумение за Брекзит с ЕС – нещо, за което привържениците на твърдия Брекзит се опасяват, че ще завърже Великобритания към Блока и ще я постави в положението на васална държава. \r\nВарадкар заяви: „Има потенциално притеснение около лекарствата, защото голяма част от нашите вериги за доставки минават през Великобритания. Някои компании виждат Великобритания и Ирландия като единен пазар“. \r\n„Всеки един детайл чак до опаковките, включително информацията на английски език която се съдържа във вашата кутия с таблетки, се прави върху широка британско-ирландска основа“, поясни той. \r\n„Така че това е притеснение, което имаме и е нещо, върху което правим планове за непредвидени разходи“, обясни ситуацията ирландският премиер. \r\nСпоред него в момента се извършва планиране за непредвидени разходи, което да осигури „достатъчно снабдяване с лекарства“. \r\nИзявлението на Варадкар идва, след като британският министър по въпросите за Брекзит Доминик Рааб разпали притесненията обещавайки подобна мярка, която в случая трябва да осигури „адекватно снабдяване с храни“ дори и във варианта на никакво споразумение при излизането от ЕС. \r\nТереза Мей също се включи заявявайки, че обществото трябва „да бъде спокойно“, че плановете за запасяване с храни се очертават в момента. \r\n„Далеч съм от това да се притеснявам за подготовките, които предприемаме. Бих казала, че хората трябва да са спокойни и сигурни“, бяха думите на Мей. \r\nКоментарите бяха определени като „нелепи“ от търговците. Един изпълнителен директор на голяма супермаркет е заявил: „Нелепо е. Плашещо е, защото показва колко далеч е правителството от реалността на това как работят нещата. Генерално това е притесняващо“. \r\n***", "date": "2018.07.31", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/31/2551406/sds-obyavi-proekta-viziya-za-balgariya-na-bsp-za-populistki-dokument-obzor.html", "text": "СДС обяви проекта „Визия за България“ на БСП за популистки документ. Председателят на СДС Румен Христов посочи, че върху него е работено сериозно и констатациите са верни, но по думите му предложните решения не са тези, които трябва да бъдат. „Но не питаме защо те са такива - отговор на този въпрос се съдържа в наименованието на книгата на бившия председател на БСП Сергей Станишев – „Защото сме социалисти“. Някои от идеите са популистки, документът лъха на социализъм“, каза още Христов. Той посочи, че голяма част от предложенията са отричане на нещо, което вече е било предложено от БСП, но сега партията иска да го коригира и оттегли. Като пример Христов посочи премахването на плоския данък, който беше въведен именно от БСП. \r\nОт СДС остро разкритикуваха констатацията на БСП, че механизмите на държавното управление са неефективни и не отговарят на нуждите на гражданите, както и исканията на левицата за: пътна карта за приемане на България в еврозоната; икономически растеж, базиран на потребление и износ; изграждане на енергийни мощности; намаляване на ставките на ДДС на основни храни и лекарства и др. Румен Христов посочи, че и сега държавата е на повечето необходими места. „Тя присъства навсякъде, тъй като без държавна намеса не могат да се усвоят средства, да се спечели държавна поръчка. За нас от СДС участието на държавата трябва да бъде ограничено – колкото по-малко чиновници, толкова повече свобода за предприемчивите, знаещите и можещите. Ние смятаме и че сега е моментът за влизане в еврозоната, тъй като сме покрили всички критерии и ако сега изпуснем шанса си, после много трудно ще влезем в „Клуба на богатите“. Или ако БСП имат друга идея, свързана примерно с укрепването на рублата и желанието да участваме в една бъдеща рублова зона, да си кажат“, каза още председателят на СДС. Той обясни, че проектът „Визия за България“ вероятно ще бъде харесан и одобрен от представителите на българската левица, но не може да бъде обединителен документ за нацията. \r\nАгенция „Фокус“ припомня: На 21 юли БСП представи проекта си „Визия за България“ като документ заявка за управление в интерес на хората. Той е в обем от около 40 страници, като сред основните предложения в него са искане за отмяна на плоската данъчна система и замяната ѝ с прогресивна, отмяната на статута на търговски дружества за държавните и общинските болници, отказът от финансиране с публични средства на частните училища и др. Основните акценти, върху които трябва да се работи според БСП, са модерното държавно управление, икономическото развитие на България, регионалното развитие, здравеопазването, образованието, сигурността и отбраната, външната политика и демографската криза. \r\nНа 25 юли АБВ разкритикува „Визия за България“ на БСП и я определи като резултат от интелектуален сблъсък между Димитър Пенев и Цветан Цветанов. Според АБВ предложенията на БСП са демагогия, популизъм и поза. \r\nНа 28 юли ГЕРБ също анализира документа на БСП, като посочи, че той е „сборник с есета и слаби разкази“. Според депутата от ГЕРБ Александър Иванов „Визия за България“ не съдържа нито една скала или графика и липсва икономическа обосновка. Той посочи, че 1/3 са неясни послания, 1/3 са отломки от програма, с която партията загуби изборите, а 1/3 са глупости. Антон Тодоров от ГЕРБ коментира, че чрез документа БСП предлага нескопосан опит на социалистическия доктор Франкенщайн да създаде чудовище, което да яхне публичните финанси. \r\nЦветилена СИМЕОНОВА", "date": "2018.07.31", "title": "СДС обяви проекта „Визия за България“ на БСП за популистки документ (ОБЗОР)"}
{"url": "http://www.focus-news.net/news/2018/07/31/2551409/sputnik-pone-sedem-dushi-sa-zaginali-sled-vzriv-na-avtomobil-vav-filipinite.html", "text": "Поне седем души са загинали след като кола-бомба се е взривила в Басилан, островна провинция в южната част на Филипините, съобщава „CNN Phillippines“, цитиран от  Sputnik . \r\nСред загиналите, според информациите, са жена и дете, четири члена на географския екип на гражданските въоръжени сили, както и шофьорът на автомобила, където бомбата е била инсталирана. \r\nСпоред „Reuters“ експлозията е убила поне 10 души. Въпреки това, точният номер на жертвите все още не е оповестен официално. Силният взрив, според информациите, е настъпил момент, след като местни военнослужещи са спрели превозното средство във военен пункт за проверка и са говорили с шофьора. \r\nПровинция Басилан е известна с това, че е укрепление на терористичната групировка „Абу Саяф“, която се е заклела във вярност на „Ислямска държава“.  Йонислав Дочев", "date": "2018.07.31", "title": "Sputnik: Поне седем души са загинали след взрив на автомобил във Филипините"}
{"url": "http://www.focus-news.net/news/2018/07/31/2551387/anadolu-agency-turtsiya-nareche-zaplashitelniya-ezik-na-sasht-nepriemliv.html", "text": "Националният съвет за сигурност на Турция в понеделник разкритикува заплашителния език на САЩ към Турция, наричайки го неуважителен и преминаващ границите, предава  Anadolu Agency . \r\nВ изявление, Националният съвет за сигурност обяви, че заплашителният език използван от САЩ към Турция показва неуважение към отношенията между двете страни и е „неприемлив“. \r\nИзявлението идва след срещата на съвета под председателството на президента на страната Реджеп Тайип Ердоган, която беше и първа откакто новата президентска система влезе в сила през изминалия месец. \r\nНационалният съвет по сигурност осъди и скорошната позиция на САЩ към индустриалните отбранителни проекти върху които „Турция изпълнява всичките си задължения“, заявявайки че тази позиция ще нарани непоправимо стратегическото партньорство между двете страни.  Йонислав Дочев", "date": "2018.07.31", "title": "Anadolu Agency: Турция нарече заплашителния език на САЩ „неприемлив“"}
{"url": "http://www.focus-news.net/news/2018/07/31/2551407/reuters-amerikanski-sateliti-sa-zasekli-nova-aktivnost-v-severnokoreyska-fabrika-proizvezhdala-mezhdukontinentalni-balistichni-raketi.html", "text": "Американски разузнавателни сателити са засекли подновена активност в севернокорейската фабрика, която е произвела първата в страната междуконтинентална балистична ракета, способна да достигне територията на САЩ, заяви високопоставен американски представител в понеделник, предава Reuters. \r\nСнимки и инфрачервени изображения показват движещи се превозни средства влизайки и излизайки от съоръжението в Санумдонг, но не разкриват колко напреднало може да е евентуалното изграждане на ракети, е заявил представителят пред Reuters при условие за анонимност. \r\nСпоред него, една от снимките разкрива камион и покрито ремарке подобно на тези, които Северна Корея е използвала, за да прекарва балистични ракети. Тъй като ремаркето е било покрито, не е било възможно да се разбере какво се прекарва, ако изобщо нещо се прекарва. \r\nОт Белия дом не коментираха информацията.  Йонислав Дочев", "date": "2018.07.31", "title": "Reuters: Американски сателити са засекли нова активност в севернокорейска фабрика, произвеждала междуконтинентални балистични ракети"}
{"url": "http://www.focus-news.net/news/2018/07/31/2551410/aktualna-patna-obstanovka.html", "text": "І. МЕТЕОРОЛОГИЧНА ОБСТАНОВКА: \r\nНа много места в страната ще има краткотрайни валежи, главно в следобедните часове и до полунощ придружени с гръмотевици. Ще има условия за градушки. В отделни райони на Западна и Централна България ще има значителни валежи. Ще духа слаб северен вятър. Максимални температури, предимно между 26° и 31°, в София около 26°. Това съобщиха от  Агенция \"Пътна инфраструктура\" . \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт Бургас: \r\nДвижението от км 343 до км 359+475 в участъка Кръстина – Ветрен се осъществява в една лента в отделни участъци поради ремонтни дейности на асфалтовата настилка до 31.07.2018 г. \r\nАМ „Хемус“:  \r\nОбласт София:  \r\nДо 20.12.2018 г. в участъците: \r\n\tот км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\n\tот км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\n\tот км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\n\tот км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nОбласт Варна: \r\nШофьорите да се движат с повишено внимание в участъка от км 407 /Слънчево/ до км 425 /Варна/ поради косене на тревни площи до 31.07.2018 г. \r\nАМ „Струма“: \r\nШофьорите да се движат с повишено внимание в участъка Ново Делчево - Кулата от км 152 до км 166 поради косене в средната разделителна ивица до 03.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград:  \r\nДвижението в участъка от Симитли до разклона за Брежани от км 375+000 до км 380+000 се осъществява в едната лента за движение поради вземане на проби от асфалтовата настилка. Срок до 31.07.2018 г. \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДо 30.10.2018 г. движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мост край село Краводер. Ограничението е сигнализирано с пътни знаци.  \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната  мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – Витиня от км 192+000 до км 215+500 се осъществява в една лента поради частични ремонтни дейности на асфалтовата настилка. Движението се осъществява поетапно в една от лентите до 03.08.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 в участъка Обзор – Влас от км 165+000 до км 199+000 се осъществява с повишено внимание поради машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 03.08.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 04.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 в участъка Камено – Братово от км 5+800 до км 17+900 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът  III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът  III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\n.Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nПът III-6072: Движението по път III-6072 Горна Росица – Кръвеник от км 4+766 дo км 26+594 се осъществява с повишено внимание поради паднали клони и наноси по пътното платно, вследствие на обилните дъждове. Срок до 05.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС:  \r\nПът ІІІ-1005: Движение с повишено внимание по път ІІІ-1005 Смочево – Рила при км 11+264 поради изграждане на надземно линейно съоръжение. ВОБД ще се изпълнява чрез спиране на движението в часови интервали за еднократно спиране от 10 минути от 09:00 ч. до 18:00 ч. Срок до 31.07.2018 г. \r\nРемонтни дейности: \r\nПът II-62: Движението по път II-62 в участък Мърводол – Дупница от км 17 до км 36 се осъществява с повишено внимание поради ръчно косене на тревни площи. Сигнализирано е с пътни знаци. Срок до 03.08.2018 г.; \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут:  Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306 Червен бряг – Кнежа в участъка между Чомаковци и Кнежа от км 19+207 до км 35+946 се осъществява с регулиране в една лента поради частични ремонтни дейности по асфалтовата настилка и работи по пътните банкети. Срок: 31.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 82+600 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът IІІ-8611: Движението по път IІІ-8611 Давидково – Оряховец при км 87+800 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.31", "title": "Актуална пътна обстановка"}
{"url": "http://www.focus-news.net/news/2018/07/31/2551412/predstoyashti-sabitiya-v-stranata-za-31-yuli-agentsiya-fokus.html", "text": "*** \r\nОт 10.00 часа министърът на културата Боил Банов и министърът на образованието и науката Красимир Вълчев ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Документът ще бъде подписан в експозиционната зала на Национален политехнически музей – София. \r\n*** \r\nОт 11.30 часа  в СБАЛАГ „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение. \r\n*** \r\nОт 09.30 часа в заседателна зала в сградата на ВСС ще се проведе заседание на Съдийската колегия на Съвета.  \r\n*** \r\nОт 10.00 часа заместник-министърът на отбраната Анатолий Величков ще участва в тържествената церемония за връчване на дипломите на „Випуск 2018“ на Военна академия „Г. С. Раковски”. \r\n*** \r\nОт 11.00 часа кметът на Столична община Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента.   \r\n*** \r\nОт 11.00 часа в Националния пресклуб на БТА ще се проведе втора открита дискусия за проблемите в адвокатурата. Модератор на дискусията е адв. Светлозар Николов. \r\n*** \r\nОт 11.00 часа пред Националния исторически музей ще се състои демонстрация на въздушни спасителни действия, извършени в синхрон между държавни институции, неправителствени организации и частния сектор, обединени от една кауза – опазването на човешкия живот. \r\n*** \r\nОт 12.00 часа ръководството на ПП АБВ ще даде пресконференция в централата на партията на ул. „Врабча“ 23. \r\n*** \r\nОт 09.00 часа  в заседателната зала в „Културен дом на нефтохимика“ ще се проведе редовното заседание на Общински съвет – Бургас.   \r\n*** \r\nОт 13.30 часа в заседателната зала на  Община Бургас кметът  Димитър Николов ще връчи сертификати, грамоти и  награди за ученици и студенти, обучавали се в лятна IT академия.  \r\n*** \r\nОт 17.00 часа в Морската градина ще се проведе информационна кампания „Вашите права“.  \r\n*** \r\nОт 15.00 часа в Регионална библиотека „Христо Ботев“ ще се проведе работилница за творческо писане за деца от 10 до 19 години. \r\n*** \r\nОт 11.30 часа заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в Габрово.  Събитието ще се проведе в Ритуалната зала на Община Габрово. \r\n*** \r\nПред паметника на Стефан Караджа през целия ден ще бъдат полагани цветя по повод 150 години от неговата смърт.  \r\n*** \r\nОт 09.30 часа в Регионалния исторически музей  ще се проведе музейно възпоменателно събитие от Образователна програма „Род, родословие, родина“ по повод 150 години от смъртта на Стефан Караджа. \r\n*** \r\nОт 11.00 часа в Карнобат ще бъде направена първа копка за новата сграда на противопожарната служба в града.  \r\n*** \r\nОт 10.30 часа в пресцентъра на финалния комплекс на Гребната база ще се състои пресконференцията за Световното първенство по гребане за мъже и жени за резултатите от последната инспекция за готовността на Пловдив за Световното първенство по гребане през септември.   \r\n*** \r\nОт 16.00 до 18.00 часа общинският съветник от ГЕРБ– Пловдив Иван Вичков ще приема граждани в офиса на паюртията в район „Тракия” в блок 91.  \r\n*** \r\nОт 18.00 часа в СБАЛАГ „Селена“ ще се състои лекция на акушерки и консултанти по кърмене на тема „Кърменето е най-добрият старт за всяко дете“. \r\n*** \r\nОт 10.00 часа в Регионалния пресклуб на БТА в Плевен кметът на Община Червен бряг инж. Данаил Вълов ще даде пресконференция.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа  в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 11.00 часа в зала 2 на Община Стара Загора ще се проведе заключителна пресконференция по проекта „Заедно за независим живот“. \r\n*** \r\nОт 10.30 часа на паметниците, посветени на Освобождението на Стара Загора, ще бъдат поднесени цветя и венци.  \r\n*** \r\nОт 21.00 часа в Мемориален комплекс „Бранителите на стара Загора“ ще се състои спектакъл в три части  - „Моление за Стара Загора“.  \r\n*** \r\nОт 18.30 часа на площада пред сградата на Община Царево еврокомисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”. \r\n*** \r\nОт 21.00 часа на площад „Освобождение“ ще бъде прожектиран българския игрален филм „Врагове“. Събитието е част от „Пътуващо лятно кино с БНТ1“.", "date": "2018.07.31", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2018/07/31/2551405/pregled-na-mezhdunarodnite-novini-do-6-chasa-agentsiya-fokus.html", "text": "Американските санкции върху Русия ще се запазят и няма да се променят засега, заяви президентът на САЩ Доналд Тръмп в понеделник, предава  AFP . \r\n„Санкциите върху Русия ще останат както са в момента“, заяви Тръмп пред журналисти в Белия дом по време на съвместна пресконференция с италианския премиер Джузепе Конте. \r\nДумите на Тръмп идват само две седмици след срещата му с руския президент Владимир Путин в Хелзинки. \r\n***  ВМРО-ДПМНЕ реагира на пресконференцията на Костадин Костадинов от СДСМ, остро критикувайки властта и премиера Зоран Заев. Скопската електронна медия  A1 On  представя съобщението на партията без редакторска намеса. \r\n„Македония не може да се върне на евроатлантическия път и да се надява на членство в ЕС и НАТО с правосъдие, което работи според директивите на Зоран Заев и СДСМ. Македония не може да стане част от ЕС и НАТО с корупционни търгове и грантове, с едни тежки 45 милиона евро, които служат за разплащане на партийни послушници, медии, правителствени и партийни функционери на СДСМ. Съд и прокуратура, които вместо да се борят с престъпността, амнистират членове на СДСМ за сторено престъпление, не са в съгласие с европейските ценности. \r\nЗаев повторно излъга гражданите. Обещаваше референдум, който ще бъде задължителен, а сега предложи и гласува консултативен референдум. Заев и СДСМ се опитват да манипулират гражданите с неясен и двусмислен въпрос, което противоречи на член 15 от Закона за референдумите. По този начин само създават допълнително объркване сред гражданите. Ако договорът с Гърция беше добър и благоприятен за Македония и не изтриваше нашето име, история, традиция и култура, Заев с цялата медийна и неправителствена подкрепа, която има, щеше да приеме само един въпрос, който щеше да е ясен и недвусмислен и ще се отнася само до договора от Нивици. \r\nЗаев и СДСМ не се застъпват за европейското бъдеще на Македония. Ако те се застъпваха за европейска Македония, щяха да водят борба против корупцията, нямаше да заробят държавата и да премахнат парламентарната демокрация. Властта не може да прикрие своята неспособност с подписването на капитулантски договори и затова трябва час по-скоро да си замине. Само така Македония ще победи“, се казва в съобщението на ВМРО-ДПМНЕ. \r\n***  Президентът на САЩ Доналд Тръмп в понеделник преповтори заплахата си да спре работата на Конгреса, за да си осигури засилени мерки за граничната сигурност, пише американското електронно издание  The Hill . \r\n„Ако не засилим своята гранична сигурност след много, много години на разговори вътре в Съединените щати, няма да имам проблем да спра дейността на Конгреса“, заяви Тръмп по време на съвместна пресконференция с италианския министър-председател Джузепе Конте в Белия дом. \r\nНо американският президент не уточни дали би наложил вето върху проектозакона за бюджет през септември, освен ако не включва „пълно“ финансиране за стената на границата с Мексико, добавяйки: „Винаги ще оставя място за преговори“. \r\n„Аз нямам червена линия, за разлика от президента Обама. Просто искам страхотна гранична сигурност“, добави той. \r\nСлед като похвали италианския премиер Джузепе Конте за твърдата му позиция по отношение на имиграцията, Тръмп критикува американските имиграционни закони, наричайки ги „посмешище“ и „най-лошите“ в света. \r\nТой прехвърли тежестта за промяната им върху Конгреса, заявявайки че „със сигурност е готов да спре дейността му, за да го накара да свърши работата“. \r\nПрезидентът поясни, че желае от Конгреса да разпореди повече финансиране за желаната от него стена на американската южна граница и също така да приеме пълно преразглеждане на визовата система на страната. \r\n***  Президентът на Косов Хашим Тачи, по време на обръщение към медиите в понеделник, не коментира възможната размяна на територии като една от опциите за постигането на финално законово обвързващо споразумение със Сърбия, предава базираното в Прищина албанско електронно издание  Gazeta Express . \r\nТой определи информациите по тази тема като „фалшиви новини“, отбелязвайки че подобни слухове объркват публичното мнение. \r\nЗапитан от журналисти дали размяната на територии ще присъства на масата за преговори в диалога със Сърбия, Тачи заяви че има много новини относно диалога, които според него объркват публичното мнение. „Не коментирам медийни информации и мнения, които нямат източник. Косовските институции трябва да работят, за да постигнат широкообхватен консенсус и продължаване на диалога“, поясни косовският президент. \r\nГоворейки относно диалога Белград-Прищина, Тачи поясни че в края на диалога Сърбия формално ще припознае Косово, но не спомена териториалната цялост на Косово. „Финалното споразумение ще бъде постигнато между две независими държави. Косово е независим и суверенен и има своето прави да подписва споразумения. Няма път напред без стабилизиране на отношенията“, заяви той. \r\nТачи отказа да коментира и дали той, като главен преговарящ на Косово, ще обсъди със сръбския си колега Александър Вучич темата за езерото Газивода, след като водещият косовски вестник „Koha Ditore“ съобщи в понеделник, че Косово ще се съгласи да размени езерото Газивода, намиращо се в северната част на страната в близост до границата със Сърбия, за сметка на град Прешево и част от Буяновац, които са две общини в южна Сърбия, населени предимно с албанци. \r\n***  От пожарната служба на Гърция обявиха в понеделник, че са идентифицирали 70 от телата, намерени от спасителните екипи в смъртоносните пожари, докато 14 все още липсват, пише електронното издание на гръцкия вестник  Kathimerini . \r\nПредишната информация на пожарната служба беше за 59 идентифицирани тела и 25 липсващи. \r\nГоляма част от жертвите са загинали в самия пожар, докато една част от тях са се удавили в морето, бягайки от пламъците. \r\nГмуркачи, търсещи за евентуални жертви в морето край изгорелия източен бряг на Атина, извадиха още едно тяло. \r\nСтотици хора се събраха в понеделник на площад Синтагма в Атина, за да почетат жертвите на пожарите, които отнеха живота на поне 91 души. \r\n***  Държавният секретар на САЩ Майк Помпео одобрява идеята за провеждане на среща между американския президент Доналд Тръмп и неговият ирански колега Хасан Роухани в случай, че Техеран изпълни няколко предварителни условия, заяви самият той в интервю за американския телевизионен канал „CNBC“, част от което беше публикувано в понеделник, предава  ТАСС . \r\n„Заявявали сме това и преди“, напомни външният министър. „Президентът желае да се среща, за да решава проблемите. Ако иранците демонстрират готовност за фундаментална промяна в начина, по който се отнасят с народа си, за прекратяване на своето злонамерено поведение и са способни да се съгласят, че си заслужава да се присъединят към ядрено споразумение, което действително предотвратява разпространението (на ядрени оръжия), тогава, както каза президентът (Тръмп), той е готов да седне на масата за преговори и да проведе диалог с тях“, заяви Помпео. \r\n***  САЩ трябва да се върнат в ядреното споразумение с Иран, за да се възобновят преговорите между двете страни, заяви съветникът на иранския президент Хамид Абуталеби, предава  ТАСС . \r\n„Уважение на правата на Иран, преодоляване на враждебността, връщане към изпълнението на ядреното споразумение – това са стъпките, които могат да се приемат, за да се възобновят преговорите между САЩ и Иран“, написа той в социалната мрежа „Туитър“. \r\nПо-рано през деня американският президент Доналд Тръмп заяви, че е готов да се срещне с иранските лидери „по всяко време“. \r\n***  Британският външен министър Джереми Хънт ще посети Париж и Виена през тази седмица, за да обсъди Брекзит и да предупреди за цената за Великобритания и за Европейския съюз, в случай на провал за преходно споразумение, заявиха от неговия офис във вторник, предава  Reuters . \r\nХънт беше в Пекин в понеделник, където Китай предложи на Великобритания разговори за споразумение за свободна търговия. \r\nПри връщането си в Европа, Хънт ще пътува до Франция и Австрия, срещайки се с техните външни министри Жан-Ив Льо Дриан и Карин Кнайсл и ще се опита да получи подкрепа за предложенията за Брекзит на премиера Тереза Мей. \r\n„Ще обясня на своите колеги в Париж и Виена, че е време ЕС да се ангажира с нашите предложения, или ще сме изправени пред потенциалната перспектива за никакво споразумение, което ще бъде много предизвикателно и за Великобритания, и за ЕС“, заяви той. \r\n***  Италия се чувства комфортно като част от Европейския съюз и няма намерение да напуска това обединение, заяви в понеделник министър-председателят на страната Джузепе Конте в интервю за американския телевизионен канал „Fox News“, предава  ТАСС . \r\n„Възнамеряваме да останем, чувстваме се комфортно в ЕС. Но разбира се, искаме да останем базирано на нуждите на италианските граждани и позицията на моето правителство е достатъчно ясна по най-важните въпроси: миграция, икономическа и политическа ситуация. Ще се опитаме да убедим други страни-членки да сравнят своите позиции (с Рим)“, заяви той, отговаряйки на въпрос на водещия, дали Италия възнамерява да напусне ЕС. \r\n„Италия се чувства комфортно в Европейския съюз и няма друг вариант за нея“, повтори той, след като водещият обърна внимание на възможността италианците да бъдат вдъхновени от примера на Великобритания и Брекзит. \r\nИталианският премиер се намира във Вашингтон, където беше на посещение в Белия дом и се срещна с президента на САЩ Доналд Тръмп. \r\n***", "date": "2018.07.31", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/31/2551411/gd-granichna-politsiya-intenziven-e-trafikat-za-tovarni-avtomobili-na-granitsata-s-gartsiya-turtsiya-i-rumaniya.html", "text": "Интензивен е трафикът за товарни автомобили на границата с Гърция, Турция и Румъния. Това съобщиха от пресцентъра на  ГД „Гранична полиция“ . Данните са към 6.00 ч. На българо-гръцката граница на ГКПП „Кулата“ и на българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница трафикът е интензивен на вход и изход за товарни автомобили на ГКПП „Дунав мост Русе“ и ГКПП „Дунав мост Видин“. Нормално се извършва движението на всички гранични контролно-пропускателни пунктове на границата със Сърбия и Македония. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.07.31", "title": "ГД „Гранична полиция“: Интензивен е трафикът за товарни автомобили на границата с Гърция, Турция и Румъния"}
{"url": "http://www.focus-news.net/news/2018/07/31/2551413/predstoyashti-mezhdunarodni-sabitiya-za-31-yuli-agentsiya-fokus.html", "text": "Ще се проведат преговори между руските и японските министри на отбраната и на външните работи. \r\n***  Започва съдебният процес срещу ръководителя на предизборната кампания на президента на САЩ Доналд Тръмп Пол Манафорт за укриване на данъци. \r\n***  Президентът на САЩ Доналд Тръмп ще проведе среща със свои симпатизанти от щата Флорида. \r\n***  Външният министър на Китай Ван Йи е на посещение в Малайзия. \r\n***", "date": "2018.07.31", "title": "Предстоящи международни събития за 31 юли (Агенция \"Фокус\")"}
{"url": "http://www.focus-news.net/news/2018/07/31/2551416/ministar-kiril-ananiev-shte-prisastva-na-otkrivaneto-na-parvata-laboratoriya-za-neinvazivna-skrining-diagnostika-za-genetichni-zabolyavaniya-na-ploda-i-na-obnoveniya-meditsinski-tsentar-kam-sbalag-maychin-dom.html", "text": "Днес от 11.30 ч. в Университетска акушеро-гинекологична болница „Майчин дом“ министърът на здравеопазването Кирил Ананиев ще участва в официалното откриване на първата за България лаборатория за неинвазивна скрининг диагностика за вродени хромозомни болести на плода, както и на реновирания самостоятелен Медицински център към лечебното заведение. Това съобщиха от пресцентъра на  Министерството на здравеопазванто .  \r\nНа събитието ще присъстват изпълнителният директор на СБАЛАГ „Майчин дом“ - доц. д-р Иван Костов, началникът на Националната Генетична лаборатория - проф. Алексей Савов, управителят на Медицински Център „Майчин дом“ - д-р Иван Диков и водещи лекари и специалисти в областта на неонатологията.", "date": "2018.07.31", "title": "Министър Кирил Ананиев ще присъства на откриването на първата лаборатория за неинвазивна скрининг диагностика за генетични заболявания на плода и на обновения Медицински център към СБАЛАГ „Майчин дом“"}
{"url": "http://www.focus-news.net/news/2018/07/31/2551415/ministrite-boil-banov-i-krasimir-valchev-shte-podpishat-sporazumenie-za-razshiryavane-prisastvieto-na-kulturata-izkustvata-i-kulturnoto-nasledstvo-v-obrazovanieto.html", "text": "Министерството на културата и Министерството на образованието и науката ще сключат Споразумение за сътрудничество за осъществяване на мерки и дейности между институциите в системата на предучилищното и училищното образование и държавните, регионалните и общинските музеи и художествени галерии в страната. Това съобщиха от пресцентъра на  Министерството на културата . \r\nДокументът ще бъде подписан от министрите Боил Банов и Красимир Вълчев в 10.00 часа днес в експозиционната зала на Национален политехнически музей – София.", "date": "2018.07.31", "title": "Министрите Боил Банов и Красимир Вълчев ще подпишат споразумение за разширяване присъствието на културата, изкуствата и културното наследство в образованието"}
{"url": "http://www.focus-news.net/news/2018/07/31/2551418/ministerstvoto-na-turizma-shte-provede-v-gabrovo-kragla-masa-po-proekta-za-12-vineno-kulinarni-destinatsii.html", "text": "Заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в гр. Габрово. Това съобщиха от пресцентъра на  министерството . \r\nФокус на събитието ще бъдат дестинациите „Стари столици“ и „Източна Тракия“. Кръглата маса е част втори етап от реализацията на съвместната инициатива, по която работят Министерството на туризма и Министерството на земеделието храните и горите.  \r\nВ дискусията ще участват инж. Красимир Коев, изпълнителен директор на Изпълнителна агенция по лозата и виното, Невена Петкова, областен управител на област Габрово, Таня Христова, кмет на община Габрово, както и представители на туристическия и земеделския бранш.   \r\nСъбитието ще се проведе на днес от 11:30 часа в Ритуалната зала на Община Габрово.", "date": "2018.07.31", "title": "Министерството на туризма ще проведе в Габрово кръгла маса по проекта за 12 винено-кулинарни дестинации"}
{"url": "http://www.focus-news.net/news/2018/07/31/2551397/the-times-velikobritaniya-predupredi-bryuksel-za-serioznite-posledstviya-ot-brekzit-i-zae-po-tvardya-pozitsiya.html", "text": "Великобритания предупреди Брюксел, че хиляди европейски инвестиционни фондове ще бъдат застрашени, ако той откаже да се съгласи на исканията за обширно търговско споразумение с град Лондон след Брекзит, пише британският вестник  The Times . \r\nПредставители на британското правителство са започнали да излагат рисковете пред Европейския съюз от следването на твърдия подход към столицата, който е окуражен от французите. \r\nБританската предупредителна стратегия „око за око, зъб за зъб“ е проектирана да подчертава щетите, които могат да бъдат причинени, ако Великобритания не успее да сключи специално споразумение за Лондон. На подобно споразумение се съпротивляваше Мишел Барние, главният преговарящ за Брекзит на ЕС, докато подходът му изглежда сякаш омекна през изминалата седмица. \r\nПо време на среща в Брюксел, британските преговарящи заявиха пред европейските си колеги, че освен ако не се очертаят правила, които да позволят на британските застрахователи и други британски компании за финансови услуги да продават на европейски клиенти, фирмите от ЕС също ще изгубят много. \r\nЕдин по-гласовит привърженик на Брекзит от Консервативната партия заяви, че британският лъв е започнал най-накрая да реве. Но правителствен източник побърза да охлади страстите: „Това не беше предназначено като заплаха. По-скоро искахме да изясним какво могат да изгубят и двете страни, ако не сключим добро споразумение и това беше разбрано в този дух“. \r\nТактиката започва да резонира из цяла Европа, докато се появяват признаци от страни-членки, включително Германия и Холандия, че желаят да омекотят позицията на Европейската комисия дори повече. \r\nХодът идва седмици, след като Великобритания изостави опитите си да задържи Лондон близко свързан с финансите в ЕС, със схема на „взаимно признаване“, предпочитана от повечето финансови компании. \r\nЕвропейските компании се готвят за най-лошото. Николас Макел, изпълнителен директор на Люксембург за финансите заяви, че инвестиционните мениджъри в ЕС са очаквали да изгубят достъп до британския пазар, ако Брюксел не покаже някаква гъвкавост с Лондон. \r\n„Ако ЕС не позволи на британските фондове да бъдат продавани в Европа, Великобритания напълно резонно има право да не позволи на европейските фондове да бъдат продавани във Великобритания. Всеки работи върху предположението, че трябва да приемеш британските фондове, ако искаш да продаваш на самата Великобритания“, заяви Макел. \r\nГоворител на финансовото министерство заяви: „Миналата седмица проведохме позитивни дискусии с Европейска комисия относно нашето предложение за прагматична нова уговорка за финансовите услуги, след като напуснем ЕС“. Преговарящите са намерили „обща почва в признаването на европейското и британското желание да имат контрол върху собствения си процес на взимане на решения и нуждата от двустранен диалог и сътрудничество, което да отрази дълбоко интегрираната природа на британските и европейски финансови пазари“. \r\nПовече от 7 000 т.н. фондове в Европейската икономическа зона имат възможност да продават своите продукти на британските търговци на дребно и институционални инвеститори, но ако реципрочна сделка се окаже невъзможна, те могат да бъдат закрити, твърдят официални представители. \r\nПредупреждението беше направено от делегация в Брюксел, водена от Катерин Брадик, генералният директор за финансови услуги в министерството на финансите на Великобритания. Тя се срещна с официални представители от отдела за финансови услуги на Европейската комисия, познат като „Физма“. Това беше първия път, в който членове от двете страни се срещнаха в лице, за да започнат дискусиите относно бъдещите отношения между Великобритания и ЕС в сферата на финансовите услуги. \r\nЕкипът на Брадик подчерта, че и двете страни могат да изберат погледа върху равностойността, която може да изключи другата страна, но според източник от правителството, като цяло срещата е „преминала добре“.  Йонислав Дочев", "date": "2018.07.31", "title": "The Times: Великобритания предупреди Брюксел за сериозните последствия от Брекзит и зае по-твърдя позиция"}
{"url": "http://www.focus-news.net/news/2018/07/31/2551419/kmetat-na-sofiya-yordanka-fandakova-shte-proveri-remontnite-deynosti-na-bul-hristofor-kolumb-pri-noviya-most-mezhdu-ul-prodan-tarakchiev-i-iztochnata-tangenta.html", "text": "Кметът на София Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента.  Това съобщиха от пресцентъра на  Столична община . Проверката ще се състои днес в 11.00 часа.", "date": "2018.07.31", "title": "Кметът на София Йорданка Фандъкова ще провери ремонтните дейности на бул. „Христофор Колумб“ при новия мост между ул. „Продан Таракчиев“ и Източната тангента"}
{"url": "http://www.focus-news.net/news/2018/07/31/2551421/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Днес ръководството на ПП АБВ ще даде пресконференция. Събитието ще се проведе от 12.00 часа в централата на партията на ул. “Врабча“ 23. Това съобщиха от пресцентъра на  ПП АБВ . На събитието ще бъдат обсъдени позицията на ПП АБВ за влизането на България в механизма ERM II (чакалнята на еврозоната), оценката на ефективността на местната власт в община Пловдив и становището на ПП АБВ по предприетoто от държавната за справяне с природните бедствия.", "date": "2018.07.31", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/07/31/2551414/nimh-nad-po-golyamata-chast-ot-stranata-shte-prevali-i-pregarmi-maksimalnite-temperaturi-shte-sa-mezhdu-26-i-31.html", "text": "Атмосферното налягане слабо ще се повиши и ще е близко до средното за юли. Днес атмосферата над страната ще се задържи неустойчива. Преди обяд на отделни, а в следобедните часове отново на много места ще има краткотрайни валежи с гръмотевици. Има условия за градушки. В отделни райони на Западна и Централна България ще има значителни валежи. Ще духа слаб северен вятър. Максималните температури ще са предимно между 26° и 31°, в София - около 26°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nНад Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-26°. Вълнението на морето ще бъде 1-2 бала. \r\nНад планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 16°.", "date": "2018.07.31", "title": "НИМХ: Над по-голямата част от страната ще превали и прегърми, максималните температури ще са между 26° и 31°"}
{"url": "http://www.focus-news.net/news/2018/07/31/2551422/denyat-31-yuli-v-balgarskata-istoriya.html", "text": "На тази дата през 1208 г. българската войска е разгромена от латинците в битката при Филипопол (Пловдив). При несполучливи военни действия българите са изтласкани от Тракия. \r\nНа 31 юли 1876 г. в бой с турски потери загива Сидер Грънчаров. С това приключва последната въоръжена проява, свързана с Априлското въстание.  \r\nПрез 1997 г. е приет новият герб на Република България, изработен по проект на Николай Гогов и Георги Чапкънов, в който има 3 лъва и 4 корони. \r\n2006 г. \r\nБългария и Румъния сключват споразумение за строителството и въвеждането в експлоатация на Дунав мост 2. Документът е парафиран в присъствието на министъра на транспорта Петър Мутафчиев от заместник-министъра Весела Господинова и от държавния секретар на Министерството на администрацията и вътрешните работи на Румъния Александру Мирча. \r\n2000 г. \r\nОкончателно се провалят преговорите по продажбата на БТК на гръцко-белгийския консорциум ОТЕ-КПН. \r\n1997 г. \r\nПриет е новият герб на Република България, изработен по проект на Николай Гогов и Георги Чапкънов, в който има 3 лъва и 4 корони. \r\n1996 г. \r\nПравителството изготвя програма за преструктуриране на българската икономика, която предвижда фалиране на губещи предприятия. \r\n1979 г. \r\nБюрото на Министерския съвет издава разпореждане за организирането и провеждането на Международната детска асамблея \"Знаме на мира\" в София и за изграждане на монумента \"Знаме на мира\". \r\n1963 г. \r\nНа 31 юли и 1 август се провежда Пленум на ЦК на БКП, който разглежда решенията на съвещанието на СИВ в Москва от 24-26 юли същата година за всестранно сближаване на социалистическите страни - най-вече по пътя на икономическото сътрудничество. \r\n1950 г. \r\nПостановление на Министерския съвет за дейността на Главната дирекция на радиоразпръскването и радиоинформацията и на Главната дирекция на кинематографията. Създадена е Главна дирекция на издателствата, полиграфическата промишленост и търговията с печатни произведения. ДП \"Българска кинематография\" се отделя от КНИК и се обособява като Главна дирекция на кинематографията при Министерския съвет. \r\n1938 г. \r\nБългария и Балканският пакт подписват Солунското споразумение. \r\nСпоразумението е подписано в Солун от българския министър-председател Г. Кьосеиванов и гръцкия министър-председател Й. Метаксас. Метаксас сключва споразумението от името на всички държави, влизащи в Балканския пакт. Според постигнатите договорености страните се отказват от прилагането на военните клаузи на Ньойския мирен договор от 1919 г. и от решенията на Лозанската конференция от 1922 г.–1923 г., касаещи границите в Тракия. Солунското споразумение е постигнато с посредничеството на Англия и Франция, които се стремят да намалят напрежението на Балканския полуостров и да създадат бариера срещу разширяване влиянието на Германия и Италия към Проливите. Солунското споразумение не разрешава териториалните спорове между балканските държави, поради което България не променя отношението си към Балканския пакт. \r\n1921 г. \r\nПо инициатива на спортен клуб \"Христо Ботев\" (Разград) в Плевен е учредена Севернобългарска спортна лига със седалище във Варна и с орган вестник \"Спорт\". На същия ден в София е създадена Софийска спортна лига с 10 футболни отбора и с орган вестник \"Спорт\" (от септември). \r\n1891 г. \r\nСъстои се първа аудиенция на Стефан Стамболов при султан Абдул Хамид II. \r\nАбдул Хамид II е османски султан, син на Абдул Меджид, владетел на Османската империя (1876-1909 г.). Идва на престола с помощта на младотурците, но скоро след това се разправя с тях и установява еднолична диктатура. По внушение на английската дипломация проваля Цариградската конференция (1876-1877 г.). Отказът му да приеме Лондонския протокол от 1877 г. за провеждане на реформи в империята става повод за избухването на Руско-турската освободителна война (1877-1878 г.), която завършва с поражение за Турция. По отношение на западните европейски велики сили Абдул Хамид II държи угодническа линия на поведение, в резултат на което превръща империята в тяхна полуколония. Спрямо поробените християнски народи провежда курс на жесток терор, с което си спечелва и прозвището Кървавия султан. Потушава безмилостно Илинденско-Преображенското въстание от 1903 г. Избухналата Младотурска революция през 1908 г. го заставя да възстанови изработената още през 1876 г. конституция, но тайно крои планове за нова разправа с младотурците. Организираният от него метеж през април 1909 г. завършва без успех, поради което е свален от престола. До края на живота си е държан под домашен арест. \r\n1886 г. \r\nЕкзархийският устав, приспособен за Княжеството, е въведен и в Южна България. \r\nПрез 1871 г. на църковно-народния събор в Цариград е приет екзархийски устав, изкован от два основни принципа. Съборност: участие на духовни и светски лица в църковното управление, и изборност на управителните органи. Тези правила за устройство на Българската екзархия изискват мандатност на митрополитите и мандатност на самия екзарх през 4 години. Реакцията на тогавашния православен свят е осъдителна. \r\n1877 г. \r\nРуското командване сформира Южен отряд начело с генерал Феодор Радецки. Задачата на отряда е да отбранява старопланинските проходи. \r\nСюлейман паша предприема настъпление срещу Стара Загора. След тежки отбранителни боеве, в които участва и Българското опълчение, градът е превзет и опожарен от турците. \r\nСюлейман паша e турски маршал. Член е на Младотурската партия. Участва в свалянето на султан Азис и става генерал през 1876 г. Главнокомандващ е на турските войски при потушаването на въстанието в Херцеговина. Поема командването на армиите срещу настъпващите в Южна България руски войски, но не успява да съкруши отбраната на Шипченския проход. Опожарява Стара Загора и околните села. На 21 септември 1877 г. става главнокомандващ на всички турски войски, но е принуден да напусне последователно Пловдив и Одрин. През 1878 г. е лишен от маршалския си чин; осъден е за държавна измяна в Цариград и е изпратен на заточение в Бакия, където умира. \r\n1208 г. \r\nБългарската войска е разгромена от латинците в битката при Филипопол (Пловдив). В резултата на несполучливи военни действия българите са изтласкани от Тракия. На тази дата са родени: \r\n1960 г. \r\nРодена е Кристина Димитрова – българска естрадна изпълнителка. Завършва Естрадния отдел на БДК в класа на Ст. Анастасов (1981 г.). Кристина Димитрова е солистка на оркестрите \"Спектър\", \"Метроном\", \"София\", \"Динамит брас бенд\". Автор на почти всички текстове на песните й е Ив. Тенев. От 1985 г. популярност печели дуетът й с О. Горанов. Представя свои песни на различни фестивали и конкурси в България и чужбина. Концертира зад граница (СССР, ГДР, Полша, Румъния, Гърция). Издава албума \"Добре ми е така\" през 1987 г. \r\n1948 г. \r\nРоден е Велко Кънев - български театрален и филмов актьор, дебютирал в “Неделни мачове” (1974 г.). Един от изявените ни трагикомични актьори, член на група “НЛО”. Снима се във филмите: “Бой последен” (1976 г.), “Матриархат” (1977 г.), “Всички и никой” (1978 г.), “Оркестър без име” (1982 г.), “Зелените поля” (1984 г.), “Константин Философ” (1983 г.), “Петък вечер” (1986 г.), “Да обичаш на инат” (1986 г.), “Онова нещо” (1991 г.), “Испанска муха” (1996 г.). В театъра участва в постановките “Полковникът-птица” (2000 г.), “Призраци в Неапол” (2001 г.), “Дядо Коледа е боклук” (2002 г., реж. дебют) и др. \r\n1938 г. \r\nРодена е Веселина Геринска - българска режисьорка.Тя завършва режисура във ВГИК Москва. Първи голям успех постига с филма \"Чипровски килими\", част от дипломната й работа, за който получава награда в Брюксел. Режисирани от нея документални филми са \"Поменувайте ме, братя\" (1966 г.), трилогията за Благоев (1965-1967 г.), \"Щастливецът\" (1967 г.), \"Банскалии\" (1967 г.), \"Към града\" (1970 г.), \"Приказка за тъжната земя\" (1973 г.), \"Кървава песен\" (1973 г.). Веселина Геринска е заснела и игралните филми “Вината\" (1976 г.) и \"Живи хора\" (тв, 1980 г.), \"Дишай, човече\" (1981 г.). \r\n1927 г. \r\nРоден е Константин Григориев – български режисьор. Режисира филмите \"Нашите гъби\" (1954 г.), \"Цветът в телевизията\" (1960 г.), \"Възрастта на нашата планета\" (1961 г.), \"Тук свършва морето\" (1964 г.), \"Зов на любовта\" (1965 г.), \"Усмивки на природата\" (1969 г.), \"Свещеният бръмбар\" (1969 г.), \"Еднобрачие и хареми\" (1970 г.), \"Антични теракоти\" (1972 г.), \"Живот над покривите\" (1973 г.), \"Стрели над водата\" (1975 г.), \"Тези чудесни опашки\" (1977 г.), \"Племето на твърдокрилите\" (1981 г.), \"Откровенията на земенския зограф\" (1982 г.), \"Ние живеем сред езичници\" (1989 г.), \"Пролетни гласове\" (1990 г.), \"Тайните на Витоша\" (1995 г.). \r\n1914 г. \r\nРоден е Камен Калчев (псевдоним на Петър Митев Калчев) – български писател. Завършва гимназия в София през 1934 г. Осъден е за антидържавна дейност и лежи в Софийския затвор (1935-1936 г.). Следва администрация и финанси в Свободния университет в София; работи като счетоводител в дружество “Петрол”. След 9 септември 1944 г. е редактор във вестник “Септемврийче” (1945 г.), списание “Пламъче” (1945-1950 г.), списание “Септември” (1950-1953 г.), главен редактор и директор на издателство “Български писател” (1957-1962 г.), главен редактор на Издателството за литература на чужди езици, председател на СБП (1962-1964 г.), заместник-председател на СБП от 1974 г. Започва литературния си път със стихове. Първия си разказ - “Кучешки живот”, публикува през 1935 г. в сборник “Сигнали”. Сътрудничи на левия литературен печат с разкази и очерци. След 9 септември 1944 г. създава над 30 книги с разкази, повести, романи, романизирани биографии, пътеписи, мемоари, драми и произведения за деца. След романа “Семейството на тъкачите” (ч. I, 1956; ч. II, 1960 г.) творчеството му става по-самобитно, отърсва се от описателността и суровото поднасяне на жизнения материал. \r\nПо-известни негови съчинения са “Всемогъщият човек” (1940 г.), “Сребърният ключ” (1947 г.), “Син на работническата класа” (1949 г.), “Живите помнят” (1950 г.), “Двама в новия град” (1964 г.), “Софийски разкази” (1967 г.), “Маски” (1971 г.), “Огнено лято” (1973 г.), “Въстанието” (1975 г.), “Огледалото” (1977), “Романтична история” (1979 г.), “Срещи с любовта” (1979 г.), “Градът на нашето страдание” (1980 г.), “Пробуждане” (1981 г.), “Люба” (1982 г.), “Песента на Мария” (1983 г.), “Третият” (1985 г.), “Мирни времена. Трилогия” 1986 г., “Вечерни разкази” (1987 г.) и други. \r\n1906 г. \r\nРоден е Веселин Георгиев Стайков – български художник - график и живописец. Завършва живопис в Държавната художествена академия в София (1932 г.) при Ц. Тодоров. Учи факултативно графика при В. Захариев Стоянов, специализира живопис в Италия (1940 г.) при Ф. Карена. Работи в държавната печатница в София (1933 г.), дълги години е консултант към Министерството на съобщенията (1944 г.-1970 г.). Преподава във Висшия институт за изобразителни изкуства в София (1946-1951 г., 1958-1970 г.), професор от 1960 г., декан на Изящния факултет на института (1962-1964 г.). Веселин Стайков е член на ръководството на Съюза на българските художници и е негов секретар (1955-1956 г.). Негови са картините “Букова гора” (1925 г.), “Созопол” (1929 г.), “Улица във Флоренция” (1940 г.), “Автопортрет” (1945 г.), “Милка” (1946 г.), “Черна ваза с цветя” (1948 г.), “Пейзаж от Драгалевци” (1956 г.), “Из Китай” (1958 г.), “Париж - мост над Сена” (1965 г.) и други. Графичните му композиции са със сюжети от големия град и трудовия живот на хората - “Строеж” (1932 г.), “Градът” (1934 г.), “Рибари” (1934 г.), “Мелник” (1937 г.), “Банско” (1937 г.), “Каменари” (1938 г.), “Старият дъб” (1939 г.). Създава серията “Крали Марко” (1938-1939 г.); използва техниката на офорта при живописното третиране на преходите между различните планове - “Лодки” (1947 г.), “Слънчогледи” (1947 г.), “Пейзаж със снопи” (1955 г.), “Зима” (1956 г.); литографии - “Край Созопол” (1952 г.), “Лодки” (1953 г.), “Мелник” (1967 г.). Работи гравюри на дърво - “Възстановяване” (1950 г.), “Язовир “Кърджали” (1963 г.) и други. След втората половина на 50-те години създава по-синтетични по форма графики - “Китайски цикъл” (1958 г.), “Мелнишки пейзаж” (1967 г.) и др. Автор е на приложна графика (пощенски марки), на графични портрети на Паисий Хилендарски, Л. Каравелов, Г. С. Раковски, П. Берон, Х. Димитър, Ф. Тотю, Ст. Караджа и др., на статии по проблемите на графиката и графичното изкуство. \r\n1875 г. \r\nРоден е Жеко Радев – български географ. \r\nЖеко Радев завършва философия и педагогика в София, следва география в Берлин. Той е професор по физическа география в Софийски Университет и е един от основоположниците (1918 г.) на Българско географско дружество. \r\nНегови трудове са \"Карстови форми в Западна Стара планина\" (1915 г.), \"Природна скулптура по високите български планини\" (1920 г.), \"Река Въча и нейната долина\" (1923 г.), \"Източна Стара планина и долината на р. Камчия\" (1926 г.) и др. На тази дата умират: \r\n1945 г. \r\nУмира Георги Хадживичев Павлов - български учен, ветеринарен лекар и общественик. Завършва ветеринарна медицина в Торино с докторат (1910 г.), работи като околийски ветеринарен лекар в Търговище (1910-1914 г.), Омуртаг (1914 г.), Свищов (1914 г.), Айтос (1919-1922 г.), Бургас (1914-1915 г.), районен ветеринарен инспектор на Южна България (1922-1923 г.). Началник на ветеринарното отделение при Министерството на земеделието (1922-1935 г.). Един от основателите на Ветеринарномедицинския факултет на Софийския Университет (1923 г.), професор (1928 г.) в Катедрата по ветеринарна полиция, администрация и съдебноветеринарна медицина; декан на Ветеринарномедицинския факултет (1937-1939 г., 1940-1942 г.). Организира мрежата от държавни ветеринарни лечебници и амбулатории, основател е и първи главен редактор на списание \"Ветеринарно скотовъдно знание\" (1924-1935 г.). Теоретик и организатор на обществената ветеринарна медицина в България. Георги Хадживичев Павлов е инициатор за сключване на международни ветеринарни конвенции; по негова инициатива е създаден и фонд за борба с епизиотиите. \r\nНегови съчинения са \"Нашата търговия с животни и животински продукти и ветеринарните конвенции\" (1932 г.), \"Застраховката на домашните животни\" (1939 г.), \"Исторически бележки върху българската ветеринарна медицина\" (1944 г.), \"Обществена ветеринарна медицина\" (1948 г., посмъртно), \"Зоопрофилактни основи на обществената ветеринарна медицина\" (1948 г., посмъртно), \"Лекции по съдебна ветеринарна медицина\" (1949 г., посмъртно) и др. \r\n1906 г. \r\nУмира Петър Василев Оджаков – български книжовник, юрист, фолклорист. Член е на БКД (1884 г.). Учи в Габрово, Галац, Белград, Карловци, Нови Сад, Виена, Одеса. Завършва право в Новорусийския университет в Одеса (1867-1870 г.). Учителства в България и в Румъния. Работи като съдия в Кишинев (1873-1874 г.). Помага на Г. С. Раковски в издаването на вестник “Български дневници” в Нови Сад. Сътрудничи на българския и руския периодичен печат. По време на Руско-турската война (1877-1878 г.) е преводач в руската армия. След Освобождението работи като главен прокурор във Върховния касационен съд, прокурор и съдия във Видинския и Врачанския окръжен съд, адвокат в Русе. Записва народни песни, издава няколко свои преводни юридически съчинения, които са едни от първите изследвания на българското обичайно право. Най-важният му литературен труд е “Наука за песнотворчество и стихотворство” (учебник, Одеса 1871 г.). \r\n1881 г. \r\nУмира Георги Иванов Золотович – български търговец, общественик и дарител. Учи в килийно училище в Карлово при Р. Попович, в Пловдив и в гръцко училище. Работи като писар в търговската кантора на вуйчовците си Евстати и Стефан Мутеви в Пловдив и Одеса. Търгува със зърнени храни и скоро става богат и известен търговец. Подпомага църквите, училищата, дава средства за обучението на способни българи. Участва в борбата за църковно-национална независимост. Член е на Българската община в Цариград. Заболява тежко във Франция и умира. Завещава средства, с които Министерството на народното просвещение създава фонд \"Г. Ив. Золотович\". \r\n1876 г. \r\nВ бой с турски потери загива Сидер Костадинов Грънчаров. С това приключва последната въоръжена проява, свързана с Априлското въстание. \r\nСидер Грънчаров е деец на националноосвободителното движение. Роден е в Горна Оряховица през 1839 г. Привлечен е в националнореволюционната борба от В. Левски. Като член на местния революционен комитет и на окръжния комитет в родния си град взема дейно участие в подготовката на Априлското въстание през 1876 г. Занимава се с прехвърлянето на революционни дейци и оръжие през Дунав. След погрома на въстанието участва като доброволец в Сръбско-турската война от 1876 г. През юли 1876 г. прави опит да се свърже с оцелели дейци и чети от Априлското въстание. Той и придружаващите го петдесетина въстаници попадат на турска потеря и след сражение край връх Мургаш (Стара планина) загива. \r\n1868 г. \r\nУмира Стефан Караджа (псевдоним на Стефан Тодоров Димов) – български революционер, участник в национално-освободителната борба, войвода, национален герой. Караджа е потомък на прочутия род Бимбеловци от с. Факия, Бургаско. Семейството му се изселва в Добруджа и се установява в Тулча (1854 г.). Стефан Караджа учи известно време, след което става чирак обущар; бяга в Румъния. Участва в Първата българска легия (1862 г.) в Белград. Води малка чета в Северна Добруджа (1864 г.). Отваря гостилница в Гюргево (1865 г.), в която приютява емигранти. Заедно с Х. Димитър и Желю войвода организира чета (пролетта на 1866 г.), която действа в Западна и Средна Стара планина. Участва във Втората българска легия (1867-1868 г.) в Белград. Заедно с Х. Димитър организира чета (1868 г.), която преминава в България на 5 – 6 юли 1868 г. при с. Вардим, Свищовско, и тръгва към Стара планина. Преследвана от турски потери, четата води тежки боеве. Ранен тежко в боя при Канлъ дере край с. Вишовград, Ловешко. Откаран е в Търново, а след това в Русе. Осъден е на смърт. Умира от раните си в затвора. Стефан Караджа е погребан в Русе от Т. Обретенова. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.31", "title": "Денят 31 юли в българската история"}
{"url": "http://www.focus-news.net/news/2018/07/31/2551424/pregled-na-osnovnite-temi-v-dobrudzhanskiya-pechat.html", "text": "„В археологическия парк „Дуранкулак“ ще бъдат изградени обекти в улеснение на туристите“, съобщава на първа страница вестник „Нова добруджанска трибуна“. Дейностите са част от съвместен проект с румънската община Черна вода за създаване на общ туристически продукт. Озаглавен е „Хаманджия – първа цивилизация на Стара Европа“. Община Шабла е подписала договор. Проектът е по Програмата за трансгранично сътрудничество “Interreg V-A Румъния – България 2014-2020 г. Финансирането е над 1 494 000 евро. Всекидневникът припомня, че на днешната дата – 31 юли, се честват според народния календар Богородични заговезни. Представени са обичаите на този ден. Поставя се началото на Богородичния пост. На този ден се чества също паметта на Св. Евдоким. „Европейски средства за бизнеса в селските райони“, съобщава изданието. Продължават срещите, организирани от Областния информационен център в Добрич. Днес в град Тервел ще бъдат организирани изнесена приемна и информационен щанд. Началото е в 10,00 часа. Срещата е в сградата на Общината. „Над 3,6 милиона са чуждестранните туристи у нас за първото шестмесечие“. Темата е водеща за другия регионален вестник „Добруджанска трибуна“. Ръстът е с 8,9%. Сравнението е спрямо същия период на 2017 година. Само през юни чуждестранните посещения в страната са нараснали с 4,5 на сто. Класацията оглавява Румъния. Като продължение на темата „Повече руски туристи посрещат в Каварна“. Морската община е с два пъти увеличена леглова база. Този сезон е открит и работи аква и екшън парк. Това е съобщила кметът на Каварна Нина Ставрева. Ръст на туристи се отчита от 2015 година насам. „Детска градина „Радост“ в Добрич е с обновена фасада“, съобщава изданието. Ремонтът е направен изцяло. Средствата са осигурени от общинския бюджет, изпълнител е Общинското предприятие „Комуналстрой“. Официално възпитаниците на детската градина ще бъдат посрещнати на 17 септември.", "date": "2018.07.31", "title": "Преглед на основните теми в добруджанския печат"}
{"url": "http://www.focus-news.net/news/2018/07/31/2551396/vzglyad-priemaneto-na-turtsiya-v-briks-mozhe-da-prichini-geopoliticheski-shok.html", "text": "Обединението на страните, което почти случайно получи названието БРИКС, разширява все повече своето влияние. В този клуб, който включва и Русия, желае да влезе и Турция. Има ли Анкара (член на НАТО) шанс да се присъедини към БРИКС и какъв ще бъде глобалният геополитически ефект в такъв случай, пише руският вестник  „Взгляд“ . \r\nПрезидентът на Турция Реджеп Тайип Ердоган обяви желанието си да се присъедини към страните в БРИКС, където са още Бразилия, Русия, Индия, Китай и Южна Африка, съобщи в неделя турският вестник „Hurriyet“. \r\n„С тези пет страни сме част от Г20. Бих искал да се разгледат необходимите стъпки, които ще ни позволят да се присъединим към обединението и да заемем своето място в БРИКС“, заяви Ердоган. „Ако ни приемете в тази платформа, то тя ще носи името БРИКСТ (BRICST)“, добави той. Според него, членовете на БРИКС са „посрещнали топло“ това предложение. „Особено Китай заяви, че се застъпва за разширение. Видях, че те разглеждат възможността за участие на други страни в тази платформа. Те не са против“, заяви турският президент. По неговите думи, има огромен потенциал за партньорства в сферата на икономиката, инвестициите и проектите за развитие. \r\nТурция, разбира се, далеч не е единствената страна, която желае да стане част от БРИКС и проявява голям интерес за работа в съюза. Желание за присъединяване към БРИКС още преди няколко години изяви Аржентина, а тя е втората по-големина икономика в Южна Америка. \r\nВъпреки това, дотук всичко остава на мястото си. Има ли Турция шанс да бъде приета в този клуб? Фактът, че Ердоган беше поканен на десетата ежегодна среща на върха на БРИКС в Йоханесбург, говори в полза на такава възможност. \r\nОт друга страна президентът на Русия Владимир Путин, по време на срещата на БРИКС заяви, че разширение на организацията засега не се планира. И все пак той не отхвърли напълно подобна възможност. „Сега трябва да увеличим формално числото на членове на БРИКС, докато не планираме, защото форматите показват своята ефективност“, заяви Путин. „Но това не означава, че организацията е закрита и че вратите ѝ са затворени. Просто този въпрос не се решава на момента. Нужно е да се го направим както трябва“, добави той. \r\nВ интерес на истината, дори няма ясно разбиране на правилата и процедурите, как БРИКС може да приеме нови членове, какви изисквания се налагат върху новия член, какви задачи му се възлагат. \r\nВ крайна сметка какво е БРИКС? Преди 17 години, това беше просто абревиатура създадена от анализатора Голдман Сакс, за да обозначи петте развиващи се икономики, които растат много по-бързо от Западните икономики и следователно са обект на интерес за инвеститорите. По-късно, тези страни превърнаха спекулативното обединение в някакво подобие на реален съюз. Неговата геополитическа цел – да се създаде многополюсен свят, който да се противопостави на еднополюсния световен ред, воден от САЩ. Това не е история на вътрешната икономика на всяка страна, а опит от развиващите се страни да се появят на световната сцена, да диверсифицират чуждестранните икономически отношения и да привлекат допълнителни инвестиции. \r\nВ противовес на Международния валутен фонд (МВФ) и Световната банка (СБ), благодарение на които САЩ и ЕС усилват своето финансово състояние в други страни, БРИКС е създал свои собствени структури – банка за развитие и обединение от валутни резерви. Те искат, от една страна, да инвестират в чуждестранни проекти, които да са печеливши за тях, а не за Западния свят, и по този начин да увеличат собственото си влияние върху тези страни. От друга страна е и намаляването на зависимостта от доларовата икономическа система. \r\nВписва ли се Турция в този клуб по интереси? Икономически Турция изглежда доста привлекателна. По размер на БВП тя заема 17-то място в света – 848 милиарда долара. По този показател турската икономика отстъпва на другите страни от БРИКС. Китайската икономика – втора в света след тази на САЩ, е с БВП от повече от 12 трилиона долара. Индия е с БВП от 2.6 трилиона долара, Бразилия е с 2 трилиона долара, а Русия е с 1.5 трилиона долара. Въпреки това, влизайки в БРИКС, Турция няма да се превърне в аутсайдер веднага. \r\nПърво, икономиката на Южна Африка – още един член на БРИКС, е много по-малка и слаба. Второ, по БВП настроен на паритет на покупателната способност на гражданите, Турция надминава не само Русия, но и Китай. Например, турският БВП на глава от населението е 27 хиляди долара, на Русия – 25.7 хиляди долара, на Китай – 16.2 хиляди долара. Този показател се счита за по-релевантен за оценяване на нивото на икономическо развитие. \r\nТурция също лесно се вписва във формалния признак на обединението БРИКС. „Икономиката на Турция е една от най-бързо растящите икономики в света, въпреки политическите събития в последните години и географската близост на страната до горещите точки“, заяви Владимир Рожанковский, експерт към Международния финансов център. \r\nВ допълнение, Турция е секуларна държава с доминиращо мюсюлманско население, което изпъква на фона на обграждащите го религиозни ислямски държави и монархии. \r\n„В геополитически план Турция не може да бъде заменена от нито една друга страна в региона, поради което приемането на Турция в блока на държави с руско-китайския вектор – това е сериозен геополитически шок за Европа и САЩ“, добави Рожанковский. \r\n„Турция претендира за водеща роля както в тюркския, така и в ислямския свят. И шансовете за превръщане в главния силов център на ислямския свят за Турция е много по-висок, отколкото за Саудитска Арабия или шиитски Иран“, счита директорът на атлантическия департамент „Алпари“ Александър Разуваев. „Налице е тенденция – Западът постепенно губи контролния пакет акции в глобалната икономика, а единството на страните в НАТО е все по-илюзорно. Възможно е скоро Берлин и Париж да съжаляват много, че не са приели навреме Турция в ЕС“. \r\nЗа самия БРИКС, в частност за Китай и Русия като формообразуващи страни, влизането в този клуб на нови страни-членки със силни икономики е извънредно изгодно, убеден е Рожанковский. Това ще помогне за укрепването на клуба както геополитически, така и финансово. \r\nСамата Турция очаква да бъде сред победителите в случая на колапс на глобалната доларова зона. Тогава страните от БРИКС ще имат всички възможности да се превърнат в център на регионални монетарни зони, където Турция желае да играе водеща роля в тюркския свят, смята Разуваев. Но той отбелязва за възможния сблъсък на Турция с Русия по отношение на геополитическите интереси на Казахстан и Киргизстан (които са част от Евразийския съюз с Русия). \r\nДотук отношенията между Русия и Турция, дори без членство в БРИКС, са на приятелско ниво, а от неотдавнашните охлаждания, практически не е останала и следа. Анкара скоро ще се превърне в нова транзитна страна за руски газ към Европа (ако вторият клон на „Турски поток“ бъде построен). „След сделката с Турция за доставки на комплекси С-400, Русия започна да разглежда Турция като един от най-атрактивните потенциални пазари за оръжия. Турция е и една от малкото държави, които, въпреки натиска на Вашингтон, отказаха да наложат санкции върху Русия. Към момента нямаме какво да делим с Турция“, отбеляза Разуваев.  Йонислав Дочев", "date": "2018.07.31", "title": "„Взгляд“: Приемането на Турция в БРИКС може да причини „геополитически шок“"}
{"url": "http://www.focus-news.net/news/2018/07/31/2551423/reuters-severna-i-yuzhna-koreya-sa-proveli-voenni-razgovori.html", "text": "Северна и Южна Корея проведоха военни разговори във вторник, покрай нарастващото напрежение, след като САЩ са засекли подновена активност в севернокорейска ракетна фабрика, предава  Reuters . \r\nСрещата, която е втора за тях от юни насам, се проведе в граничното село Пханмунджом в демилитаризираната зона и беше предназначена да продължи започнатото от междукорейската среща на върха през април, в която лидерите на двете Кореи се съгласиха да намалят напрежението и прекратят „всички враждебни действия“. \r\nКим До-гюн, главният преговарящ на Южна Корея, който беше начело на политиката към Северна Корея в министерството на отбраната, заяви пред журналисти преди да замине за демилитаризираната зона, че ще направи усилия да изгради „съществени“ мерки за намаляване на напрежението и изграждане на доверието. \r\nВ понеделник висшестоящ американски представител заяви пред Reuters , че американски разузнавателни сателити са засекли подновена активност в севернокорейска фабрика, която е произвела първата в страната междуконтинентална балистична ракета, способна да достигне територията на САЩ.  Йонислав Дочев", "date": "2018.07.31", "title": "Reuters: Северна и Южна Корея са провели военни разговори"}
{"url": "http://www.focus-news.net/news/2018/07/31/2551420/premierat-boyko-borisov-shte-se-sreshtne-s-roditeli-na-detsa-s-uvrezhdaniya.html", "text": "Премиерът Бойко Борисов ще се срещне с родители на деца с увреждания. Срещата ще се проведе в сградата на Министерския съвет. На нея родителите ще поставят исканията си за Закон за личната помощ и финансова подкрепа според индивидуалните потребности на хората с увреждания.  \r\nВчера в столицата се проведе национален протест под надслов „Системата убива - всички“. Той започна пред сградата на Народното събрание, където се събраха стотици души от цялата страна, облечени с черни тениски с надпис \"Системата ни убива\". След това протестиращите се насочиха към сградата на Министерския съвет, а накрая се върнаха отново в палатковия си лагер до парламента.  \r\nИсканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка.", "date": "2018.07.31", "title": "Премиерът Бойко Борисов ще се срещне с родители на деца с увреждания"}
{"url": "http://www.focus-news.net/news/2018/07/31/2551425/yambol-patuvashto-lyatno-kino-i-detska-biblioteka-idvat-v-grada.html", "text": "Пътуващото лятно кино с БНТ 1 пристига в Ямбол днес с прожекция на един от най-новите български игрални филми – „Врагове“ на сценариста и режисьор Светослав Овчаров. Началото на прожекцията е от 21:00 часа на площад „Освобождение“ (Безистен-Юг). По традиция, кампанията е съпътствана от инициативата Пътуващата детска библиотека на БНТ. Емблематичният гигантски стол на четенето ще бъде разположен от 18.30 часа в близост до киносалона на открито, като децата могат да разменят свои книжки с избрани от тях заглавия от пътуващата библиотека. Това съобщиха от пресцентъра на  Община Ямбол . \r\nБезплатната прожекция ще бъде предхождана от представяне на две късометражни продукции: „За какво служи хлябът“, за участието в който актрисата Мартина Вачкова получава приза за най-добра женска роля на фестивала в Москва (2016 г.), и филмът „Самотникът“ на режисьора Томаш Конецки. \r\nОсновната лента - „Врагове“ е създадена по действителен случай от 1913 г. и е посветена на 105-тата годишнина от Балканската война. Оператор е един от най-добрите майстори на кинообрази в България - Рали Ралчев, а в ролите са: Асен Блатечки, Иван Бърнев, Валентин Ганев, Христо Ушев, Стефан Мавродиев, Леарт Докле, Димитър Овчаров и други. \r\nФилмът прави международната си премиера на елитния филмов фестивал в Кайро. Следват представяния в официалните селекции на други големи кинофоруми в Япония, Полша и България. Черно-бялата лента на Светослав Овчаров, чийто ко-продуцент е БНТ, е носител на редица отличия: „Златна роза“ (2017 г.) - специалната награда на община Варна; „Сребриста чайка“ (2017 г.) – голямата награда на София филм фест на брега – Бургас; голямата награда за игрално кино на Международния филмов фестивал на червенокръстките и здравни филми във Варна (2017 г.); „Златна сабя“ – голямата награда на 8-ия международен филмов фестивал на исторически и военни филми във Варшава, Полша (2017 г.).  \r\nПрожекцията се реализира със съдействието на Община Ямбол. \r\nПри неблагоприятни метеорологични условия филмът ще бъде представен в Културно-информационен център „Безистен“. Входът е свободен.", "date": "2018.07.31", "title": "Ямбол: Пътуващо лятно кино и детска библиотека идват в града"}
{"url": "http://www.focus-news.net/news/2018/07/31/2551408/ria-novosti-donald-tramp-obyavi-planovete-na-evropeyskiya-sayuz-za-izgrazhdane-na-terminali-za-priemane-na-vtechnen-priroden-gaz.html", "text": "Европейският съюз обмисля възможността за изграждане на терминали за закупуването на втечнен природен газ от САЩ, обяви американският президент Доналд Тръмп по време на пресконференция с италианския премиер Джузепе Конте, предава  РИА Новости . \r\nКакто Тръмп поясни, става на въпрос за изграждането на 9 до 11 терминала. \r\n„И ние вече водим преговори с Европейския съюз за изграждането на 9 до 11 терминала, които ще приемат втечнен газ от САЩ“, заяви той. \r\nАмериканският президент добави, че изграждането на тези съоръжения ще бъде финансирано от бюджета на Европейския съюз.  Йонислав Дочев", "date": "2018.07.31", "title": "РИА Новости: Доналд Тръмп обяви плановете на Европейския съюз за изграждане на терминали за приемане на втечнен природен газ"}
{"url": "http://www.focus-news.net/news/2018/07/31/2551429/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Мокри заради преминалия дъжд са улиците в Сливен, движението е натоварено. Това съобщиха от  Областното пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с. Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.31", "title": "Сливен: Затворени за тежки автомобили над 10 т. са проходите Твърдишки и Вратник"}
{"url": "http://www.focus-news.net/news/2018/07/31/2551428/denyat-31-yuli-v-svetovnata-istoriya.html", "text": "На тази дата арабите завземат втория по значение град на Византийската империя Солун през 904 г.; Христофор Колумб открива остров Тринидад през 1498 г.  \r\nПрез 1944 г. по време на разузнавателен полет изчезва френският пилот и писател Антоан дьо Сент-Екзюпери.  \r\nНа 31 юли през 1941 г. Херман Гьоринг дава на шефа на полицията Райнхард Хайдрих писмена директива за изготвяне на план за изтребване на европейските евреи. Херман Гьоринг е един от главните военни престъпници на фашистка Германия. \r\n2016 г. \r\nБившият японски министър на отбрана Юрико Коике бе избрана за първата жена губернатор на японската столица. \r\n2014 г. \r\nЕвропейският съд по правата на човека осъжда Русия да изплати 28.5 хиляди евро на бившия заместник министър-председател на Русия и кандидат президент на президенските избори през 2008 година Борис Немцов поради нарушаване на законовите процедури при ареста му след политически митинг през 2010г. \r\n2012 г. \r\nБез ток в Индия остават 600 милиона души като инцидентът представлява една от най-големите подобни кризи в световната история. \r\n2011 г. \r\nВ град Хама загинаха 95 човека при масирана танкова операция на сирийските власти, които се опитаха да задушат антиправителствените протести. \r\n1991 г. \r\nПрезидентите на САЩ и Русия Буш и Горбачов подписват договора СТАРТ за съкращаване на ядрените арсенали. \r\n1971 г. \r\nНа втория ден след прилуняването им астронавтите от “Аполо 15” Дейвид Скот и Джеймс Ъруин за пръв път се возят по повърхността на Луната с луноход, наречен “лунно бъги”. \r\nДейвид Скот е американски астронавт, полковник от ВВС. Завършва Военната академия на САЩ в Уест Пойнт, Масачусетския технологичен институт (1962 г.) и училището за летци изпитатели и подготовка на пилоти за аерокосмични изследвания. От 1963 г. е в групата на астронавтите към НАСА. На 16 март 1966 г. заедно с Н. Армстронг лети като втори пилот на космическия кораб “Джемини-8”. Продължителността на полета е 10 часа и 16 минути. От 3 до 13 март 1969 г. заедно с Дж. Макдивит и Р. Швейкарт лети на космическия кораб “Аполо-9” като пилот на основния блок. Корабът извършва 151 обиколки около Земята за 241 часа и 1 минути, изминавайки 6,6 млн. км. Извършва трети полет в Космоса от 26 юли до 7 август 1971 г. заедно с Дж. Ървин и А. Уордън като командир на космическия кораб “Аполо-15”. Лунната капсула със Скот и Ървин каца на Луната в района на източната граница на Морето на дъждовете на 31 юли 1971 г. Престоят им на Луната е 66 часа и 55 минути. \r\n1969 г. \r\nПапа Павел VI посещава Уганда – това е първата папска визита в Африка. \r\n1964 г. \r\nАмериканската лунна сонда “Рейнджър 7” предава първата снимка отблизо на обратната част на Луната. \r\n1944 г. \r\nПо време на разузнавателен полет над териториите, окупирани от Германия, изчезва френският пилот и писател Антоан дьо Сент-Екзюпери. Години по-късно е установено, че неговият самолет е бил свален от немски изтребител и е установено мястото на гибелта му. \r\nСент-Екзюпери пише стихове и проза, рисува, занимава се с механика от ранна детска възраст. Завършва средното си образование, следва известно време в Екол де Бозар. Постъпва в авиационните войски, откъдето излиза през 1922 г. с чин подпоручик и диплома за граждански летец. През 1923 г. е в Париж без работа и средства, сменя различни професии. Първите му публикации са от 1925 г. (бележки за едно летене със самолет). През 1926 г. постъпва във френското дружество “Латекоер”, осигуряващо въздушните съобщения по линията Тулуза - Дакар. През 1927 г. е шеф на френското летище Кап Жуби в Испанска Мавритания, където написва първата си книга - “Южна поща”. След 18 месеца, прекарани в Сахара, през 1929 г. е изпратен от френското дружество “Аеропастал” да уреди въздушната линия Буенос Айрес - Пунта Аренас, назначен е за директор на Аржентинската въздушна поща. Завръща се в Париж с ръкописа на “Нощен полет”, който през 1931 г. получава. наградата “Фемина”. След няколко години безработица, случайни занятия (репортер в Испания и в СССР) и един неуспешен опит за рекордно летене от Ню Йорк до Огнена земя (завършил с дълготрайно лечение) се връща във Франция. Там подготвя книгата си “Земя на хората”, получила през 1939 г. Голямата награда на Френската академия. В началото на Втората световна война е мобилизиран във въздушното разузнаване по негово желание. Работи в Северна Африка, демобилизиран е през 1940 г. Същата година заминава за Португалия, а оттам за Ню Йорк. От 1941 г. до 1943 г. в Ню Йорк публикува “Боен пилот”, “Писмо до един заложник”, “Малкият принц”, работи върху голямата си недовършена книга “Цитаделата”. С големи трудности успява да си върне правото да лети и през 1943 г. тръгва за Северна Африка с американски конвой. Извършва 8 полета с невъоръжен разузнавателен самолет. На 31 юли 1944 г. в 8,30 ч излита от Алегро (Корсика) и не се завръща. \r\n1941 г. \r\nХерман Гьоринг дава на шефа на полицията Райнхард Хайдрих писмена директива за изготвяне на план за изтребване на европейските евреи. \r\nХерман Гьоринг е роден на 12 януари 1893 година, той е един от главните военни престъпници на фашистка Германия. Участва в Първата световна война като пилот-изтребител. Член е на Националсоциалистическата партия (от 1922 г.) и ръководи щурмовите отряди (SA). Като политически пълномощник на Хитлер (от 1930 г.) и представител на Райхстага (от август 1932 г.) има заслуги за спечелване на изборите. В правителството на Хитлер (1933 г.) става имперски министър на авиацията и министър-председател на Прусия. Гьоринг е главнокомандващ военновъздушните сили (1935 г.) и е ръководител на един от най-големите германски промишлени концерни \"Гьоринг\" (от 1937г.). Той е един от организаторите е на нацисткия терор в Германия и окупираните европейски страни. През 1940 г. става райхсмаршал. Осъден е на смърт от Международния военен трибунал в Нюрнберг през 1946 г. Няколко часа преди изпълнението на присъдата се отравя в затвора. \r\n1928 г. \r\nНа екран се появява първият озвучен филм – “Белите сенки на южните морета”, създаден в киностудията на “Метро-Голдуин-Майер”. \r\n1919 г. \r\nВ следвоенна Германия е приета Ваймарската конституция, според която страната става република и Райхстагът се премества във Ваймар. За първи президент е избран социалдемократът Фридрих Еберт. \r\nВаймарската република е суспендирана след идването на власт на националсоциалистите през 1933 г. \r\n1910 г. \r\nДегизираният д-р Хоули Крипън - английски убиец, е арестуван на кораб, плаващ за Канада. Капитанът на кораба го разпознава и съобщава по радиото на Скотланд ярд. Това е първият по рода си случай. \r\n1904 г. \r\nВ Русия е завършен строежът на Транссибирската железница, свързваща европейската част на страната с тихоокеанските й територии. \r\n1790 г. \r\nЗапочва да работи американското Патентно ведомство. \r\n1770 г. \r\nВ хода на Руско-турската война (1768 г.-1774 г.) край бреговете на река Кагул (Румъния) руски отряд разбива 150-хилядната турска армия, командвана от Халил бей. \r\nТурците отстъпват панически към река Дунав. Това позволява на руските войски да подготвят покоряването на Бендер, Измаил, Кили, Акерман и Браила. \r\n1498 г. \r\nХристофор Колумб открива остров Тринидад. \r\nИталианският мореплавател е роден през 1451 г. В периода 1476-1484 г. живее в Лисабон и на португалските острови Мадейра и Порту Санту. Базирайки се на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалския крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493-1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 ноември 1493 г. експедицията открива островите Доминик и Гваделупа, а след това на северозапад - още около 20 от Малките Антилски острови, на 19 ноември - остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. Третата експедиция (1498-1500 г.) се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на р. Ориноко и полуостров Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен. Четвъртата експедиция (1502-1504 г.) включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив; от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка; помощта от Санто Доминго идва след една година. В Кастилия Колумб се завръща на 7 ноември 1504 г. Откритията на Колумб са съпроводени с колонизация на земите и масово изтребление на коренното индианско население. За приоритетната роля на Колумб за откриването на Америка в научната литература се водят дискусии. Установено е, че островите и крайбрежните области на Северна и Североизточна Америка са посещавани от нормани стотици години преди Колумб; не е изключено европейци и жители на Африка да са достигали бреговете на тропическа Америка. Но тъкмо откритията на Колумб имат световно историческо значение, доколкото след него плаванията към американски земи влизат в сферата на географските представи на европейците. Откритията на великия мореплавател спомагат за преразглеждане на средновековния светоглед и възникването на колониалните империи. \r\n904 г. \r\nАрабите завземат втория по значение град на Византийската империя Солун. Водени от Лъв Триполитански от остров Крит, арабски пирати завладяват и опустошават Солун. От това се възползва и българският княз Симеон и макар войските му да не завладяват Солун, българо-византийската граница е изместена на 20 км северно от Солун. На тази дата са родени: \r\n1965 г. \r\nРодена е Джоан Кетлин Роулинг – английска писателка. Получава начално образование в град Татшил, средно - в град Уедин. Завършва университет в Екстър, специалност \"Френски език\". От 1991 г. до 1993 г. живее в Португалия, където преподава английски език. След развода си се връща в гр. Единбург, Шотландия. След 1997 г., когато издава първата си книга за Хари Потър, която става световна литературна сензация, Роулинг изкачва върха на класациите на \"Ню Йорк Таймс\" за най-известните и богати хора в света. Книгите й са наречени \"феномени на британското книгоиздаване\"; получава награди за най-продавания автор и за \"книга на годината\" в САЩ и Великобритания; екранизациите по \"Хари Потър\" са най-доходните за филмовата индустрия (2001-2002 г.). \r\nНейни книги са \"Заекът\" (1972 г.), \"Хари Потър и философския камък\" (1997 г.), \"Хари Потър и стаята на тайните\" (1998 г.), \"Хари Потър и затворникът от Азкабан\" (1999 г.), \"Хари Потър и огненият бокал\" (2000 г.), \"Хари Потър и Орденът на Феникса\" (2002 г.), ”Хари Потър и Нечистокръвният принц”(2005 г.) \r\n1944 г. \r\nРодена е Джералдин Чаплин – американска актриса. Дъщеря на Ч. Чаплин. За първи път се снима при баща си в “Светлините на рампата” (1952 г.). През 1962-1964 г. учи в Кралската балетна школа в Лондон. Снима се в “Графинята от Хонгконг” (1967 г.), в английски, френски и италиански филми. Известност получава при Карлос Саура, участвайки във филмите му “Нора” (1969 г.), “Анна и вълците” (1972 г.), “Да отгледаш гарван” (1975 г.), “Елиза, живот мой” (1977 г.), “Със завързани очи” (1978 г.), “Мама навърши сто години” (1979 г. Снима се във филмите “Доктор Живаго” (1965 г.), “Жустин” (1969 г.), “Тримата мускетари” (1973 г.), “Четиримата мускетари” (1974 г.), “Нешвил” (1975 г.), “Бъфало Бил и индианците” (1976 г.), “Сватба” (1978 г.), “Вдовицата Монтиел” (1979 г.), “Огледалото се счупи” (1980 г.), “Животът е роман” (1983 г.), “Невинни години” (1993 г.), “У дома за празниците” (1995 г.), “Одисей” (тв, 1997 г.), “Майка Тереза” (1997 г.), “Швейцария-последни дни” (1999 г.), “Лицата на луната” (2001 г.), “Говори с нея” (2002 г.). \r\n1936 г. \r\nРоден е Хорхе Санхинес - боливийски режисьор. През 1965-1966 г. е директор на Националния център за киноизкуство. Създава документалните филми “Революция” (1963 г.), “Укамау” (игрален, 1966 г.), “Кръвта на Кондора” (1969 г.), “Мъжеството на народа” (1971 г.), “Главният враг” (1974 г.), “Марш оттука” (1977 г.), “Като един юмрук” (1983 г.), “Песента на птиците” (1995 г.). \r\n1912 г. \r\nРоден е Милтън Фридман - американски икономист, представител на Чикагската школа в икономиката. Завършва университета “Ратгерс” (1932 г.). Става доктор по философия през 1946 г. и по право през 1968 г. Фридман е професор по икономика в Чикагския университет (от 1948 г.). Съветник е на президента Р. Никсън по икономическите въпроси (1971-1974 г.). Основните му разработки са в областта на теорията и практиката в паричното обръщение. Предлага монетарната теория за националния доход и нов вариант на количествената теория на парите. Според неговата концепция ролята на парите има определящо влияние за равнището на икономическата активност. Обявява се срещу кейнсианството. Смята, че свободата за предприемачеството и стихийният механизъм на пазара могат да обезпечат нормалния ход на възпроизводство без широка държавна намеса в икономиката, а функциите на държавата трябва да бъдат ограничени само до регулиране на прираста на парите в обръщение. Печели Нобелова награда за икономика през 1976 г. \r\n1906 г. \r\nРодена е Вера Петровна Марецка – руска актриса. През 1924 г. завършва студията при театър “Вахтангов” и постъпва в студията на Юрий Завадски. От 1936 г. до 1940 г. е в драматичния театър “Максим Горки” в Ростов на Дон, след което играе в Московския театър на Моссъвет. В киното е от 1925 г. - “Кроячът от Торжок”. \r\nСнима се във филмите “Домът на Трубная” (1927 г.), “Поколение на победители” (1936 г.), “Член на правителството” (1940 г.), “Котовски” (1943 г.), “Тя защитава родината” (1943 г.), “Сватба” (1944 г.), “Селската учителка” (1947 г.), “Те имат родина” (1950 г.), “Майка” (1956 г.), “Сред добри хора” (1962 г.), “Лек живот” (1964 г.), “Нощен звън”. \r\n1803 г. \r\nРоден е шведският инженер Джон Ериксон (1803 - 1889). Автор на идеята за въртящата се перка и витло, намерила широко приложение в каробстроенето и самолетостроенето. На тази дата умират: \r\n1993 г. \r\nУмира Елмар Клос – словенски сценарист и режисьор. През 1932 г. участва във филма на Вл. Ванчура “Преди изпитите на матурата”. Елмар Клос е сценарист и режисьор на повече от 60 документални филма. След войната снима приключенския филм “Похищение” (1953 г.), сатиричната комедия “Музика от Марс” (1955 г.), психологическата драма “Там, на последната спирка” (1957 г.). Сред по-значимите му творби са: “Смъртта се нарича Енгелхен” (1963 г.), “Обвиняемият” (1964 г.) и безспорния му шедьовър, посветен на расовата сегрегация в словенската провинция по време на войната филм “Магазин на главната улица” (1965 г.), получил “Оскар” за най-добър чуждоезиков филм за 1965 г. \r\n1967 г. \r\nУмира Рихард Кун - германски химик и биохимик (работи във ФРГ). Кун е автор на фундаментални изследвания по химия на растителните пигменти (основно каротиноидите) и витамините (В2 и В6). Рихард Кун става лауреат на Нобелова награда за физиология и медицина през 1938 г. \r\n1914 г. \r\nУмира Жан Жорес - деец на френското и международно социално и работническо движение. Завършва \"Екол Нормал Супериор\" в Париж (1881 г.). От 1881 г. е преподавател по философия в лицея Алби, а от 1883 г.- в университета в Тулуза. Член е на Палатата на депутатите през 1885-1889 г., 1893-1898 г.и от 1902 г. От началото на 90-те години на 19-ти век е един от най-активните дейци на френското социално движение. Изучава произведенията на К. Маркс. Одобрява влизането на социалиста А. Милиеран в правителството на Валдек-Русо. През 1905 г. оглавява дясната Френска социална партия, а след обединението й със Социалната партия на Франция, ръководена от Ж. Гед, е един от лидерите на дясното крило на Обединената социална партия. Жорес е убеден защитник на демокрацията и антимилитарист. Взема активно участие в борбата против \"президента на реакцията\" Ж. П. Казимир-Перие (1894-1895 г.), участва в кампанията за преразглеждане на делото \"Драйфус\". През 1904 г. основава съществуващия и днес вестник \"Юманите\". Води решителна борба против колониалната политика на френското правителство (против завземането на Мароко). Убит е от Р. Вилен в деня на обявяването на войната между Франция и Германия. Жан Жорес е организатор и редактор на многотомния колективен труд \"Социалистическа история (1789-1900 г.)\", в който първите 4 тома, посветени на Великата френска революция, са написани от него. Автор е и на сборник с политически статии. \r\n1886 г. \r\nУмира унгарският композитор, пианист и диригент Ференц Лист. От 9-годишна възраст изнася клавирни концерти. От 1847 г. е капелмайстор във Ваймар, където дирижира симфонични концерти и ръководи придворната опера. Автор е на симфонични произведения (\"Божествена комедия\" - симфония по Данте, \"Фауст\" - симфония по Гьоте, 12 симфонични поеми, между които \"Прелюдии\" - по А. Ламартин, \"Прометей\" - по Й. Хердер, \"Мазепа\" - по В. Юго, \"Тасо\" - по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и други. Творчеството му е изградено върху унгарски народни мелодии. Лист пише и теоретичните трудове \"Лоенгрин\" и \"Танхойзер\" на Р. Вагнер\", \"Фр. Шопен\" и др. \r\n1875 г. \r\nУмира Андрю Джонсън - президент на САЩ (1865-1869 г.). \r\nАндрю Джонсън е роден на 29 декември 1808 г. в Северна Каролина. Бъдещият президент се научава да чете едва на 17-годишна възраст. Единственият друг президент с толкова ниско образование е Ейбрахам Линкълн, считан за най-великия президент, за разлика от последователя си Джонсън, който има славата на един от най-лошите американски президенти. \r\n1849 г. \r\nВ сражение загива унгарският поет и революционер Шандор Петьофи (1823 - 1849). Петьофи ръководи въстанието в Пеща през 1848 - 1849 г. \r\n1784 г. \r\nУмира Дени Дидро – френски философ, енциклопедист. Дидро получава образованието си при йезуитите. Той е мислител, писател критик, артист и минава за най-разностранния гений на своето време. В периода 1751-1772 г. работи върху колосалната \"Енциклопедия\" (\"Encyclopedie, ou Dictionnaire Raisonne des Sciences, des Arts et des Metriers\"), издадена в 28 тома, 6 тома допълнение и 2 тома таблици. През 1773 г., за да събере зестра за сватбата на дъщеря си, продава своята уникална библиотека на руската императрица Екатерина II. Дори работи известно време в Санкт Петербург (1773-1774 г.). Автор е на две пиеси (\"Незаконороденият син\", \"Баща на семейство\") и няколко романа (\"Жак Фаталистът\", \"Внукът на Римо\" и др.), публикувани след смъртта му. \r\nПо-известните негови съчинения са \"Философски мисли\" (1746 г., осъдени на изгаряне от Френския парламент), \"Разходка на скептика\" (1747 г.), \"Писмо за слепите в услуга на виждащите\" (1749ж), \"За красотата\" (1751 г.), \"Мисли за тълкуването на природата\" (1754 г.), \"Монахинята\" (1760 г.), \"Разговор между Даламбер и Д.\" (1769 г.), \"Сънят на Даламбер\" (1769 г.), \"Философски принципи\" (1770 г.), \"За драматическата поезия\" (1771 г.), \"Парадокс за актьора\" (1773 г.), \"Систематично опровержение на кн. на Хелвеций “За човека\" (1774 г.), \"Племенникът на Рамо\" (1779 г.), \"Опит за живописта\" (издадена посмъртно; 1795 г.) и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.31", "title": "Денят 31 юли в световната история"}
{"url": "http://www.focus-news.net/news/2018/07/31/2551426/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.07.31", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/07/31/2551431/stara-zagora-v-obshtinata-shte-se-provede-zaklyuchitelna-preskonferentsiya-po-proekta-zaedno-za-nezavisim-zhivot.html", "text": "Днес от 11.00 часа в Зала 2, ет. 2 на Община Стара Загора ще се проведе заключителна пресконференция по проект BG05M9OP001-2.002-0294 „Заедно за независим живот“. Това съобщиха от пресцентъра на  Община Стара Загора . \r\nПроектът се изпълнява от Община Стара Загора по процедура за предоставяне на безвъзмездна финансова помощ BG05M9OP001-2.002 „Независим живот“ по Оперативна програма „Развитие на човешките ресурси“ 2014 – 2020 г., съфинансирана от Европейския съюз чрез Европейския социален фонд.  \r\nПоканени са представители на средствата за масово осведомяване, заинтересовани институции и организации.", "date": "2018.07.31", "title": "Стара Загора: В Общината ще се проведе заключителна пресконференция по проекта „Заедно за независим живот“"}
{"url": "http://www.focus-news.net/news/2018/07/31/2551433/dobrich-v-13-rayona-na-grada-shte-se-raboti-po-lot-2-v-ramkite-na-integriraniya-proekt-za-podobryavane-na-vodniya-sektor.html", "text": "По график в 13 района на града ще се работи по ЛОТ 2 в рамките на интегрирания проект за подобряване на водния сектор, предаде кореспондентът на  Радио „Фокус” – Варна . Дейностите обхващат ул. “Иларион Макариополски“, ул. “Витоша“, ул. “Хан Аспарух“, участък Помпена станция  „Врачанци“, кв. „Рилци“, ул. “Иван Шишман“ , ул. „Хан Тервел“, ул. “Силистра“, ул. “Димитър Списаревски“, ул. “Цар Самуил“, ул. „Панайот Волов“, ул. “Абрит“ и ул. “Независимост“. Продължават строителните работи и по ЛОТ 3 До 5 август ще се работи по улиците  „Стефан Стамболов“ -от ЖК „Дружба“ 4 до ул. „Никола Петков“, кв. „Строител“\", „Димитър Ковачев“, „Опълченска“, „Преслав“, „Чайка“, „Каменица“, „Емона“, „Цар Освободител“, „Росица“, „Устрем“, кв. „Строител“, кв. „Изгрев“ и ул. „Боряна“. Ремонтни дейности на асфалтовата настилка се извършват по направленията път II-29 Варна – Добрич, път II-71 Силистра – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. В Добрич времето е облачно, възможни са превалявания от дъжд, тихо е.  \r\nЖулиета НИКОЛОВА", "date": "2018.07.31", "title": "Добрич: В 13 района на града ще се работи по ЛОТ 2 в рамките на интегрирания проект за подобряване на водния сектор"}
{"url": "http://www.focus-news.net/news/2018/07/31/2551434/pazardzhik-mezhdunarodniyat-etnokulturen-festival-kulturata-na-badeshteto-i-badeshteto-na-kulturata-shte-se-provede-na-31-yuli-i-1-avgust-v-peshtera.html", "text": "Международният етнокултурен фестивал „Културата на бъдещето и бъдещето на културата” ще се проведе на 31 юли и 1 август в Пещера, съобщиха за  Радио „Фокус“ – Пазарджик  от Общината. Тази година фестивалът ще се проведе за четвърти път. В проявата, която е едно от ключовите събития в културния календар на Община Пещера през лятото, ще се включат представители на седем държави. В програмата в първия фестивален ден ще участват ансамбли от Украйна, Франция и Македония, а на 1 август пред публиката в Пещера ще се представят формации от Грузия, Мексико и Иноднезия“. През първата вечер, от 18.30 часа, ще се проведе дефиле на съставите. Те ще тръгнат от Железния град, ще преминат по ул. „М. Такев” и по главната улица ще стигнат до сцената на пл. „България”, където ще бъдат приветствани от кмета Николай Зайчев, а от 19.00 ч. ще започне концертната част. В 19.00 ч. ще започне и втората фестивална вечер, на 1 август. Входът за събитията е свободен. \r\nАлбена ЖИЛЕКОВА", "date": "2018.07.31", "title": "Пазарджик: Международният етнокултурен фестивал „Културата на бъдещето и бъдещето на културата” ще се проведе на 31 юли и 1 август в Пещера"}
{"url": "http://www.focus-news.net/news/2018/07/31/2551430/ria-novosti-yaponiya-schita-za-vazhno-razvitieto-na-dialoga-s-rusiya-v-oblastta-na-sigurnostta.html", "text": "Япония счита за важно да развива диалог с Русия в областта на сигурността, в това число и ситуацията около Северна Корея, заявиха за  РИА Новости  във вторник от японското министерство на външните работи в навечерието на преговорите с Москва между външните министри и министрите на отбраната на двете страни във формат „2+2“. \r\n„Важно е да се продължи диалога в областта на сигурността с нашите съседи Русия. Искаме да проведем конструктивна дискусия по време на руско-японската среща „2+2“ с основен поглед към взаимното разбиране между двете страни, фокусирайки се върху регионалната сигурност, включително и тенденциите около Северна Корея“, се казва в съобщението на японското външно министерство. \r\nВ същото време преди началото на разговорите, от външното министерство отказаха да коментират за каквито и да е резултати от срещата, както и дали министерските разговори между Русия и Япония ще продължат във формат „2+2“.   Йонислав Дочев", "date": "2018.07.31", "title": "РИА Новости: Япония счита за важно развитието на диалога с Русия в областта на сигурността"}
{"url": "http://www.focus-news.net/news/2018/07/31/2551432/bogorodichni-zagovezni-sa.html", "text": "Днес православната църква отбелязва Богородични заговезни. От утре започват пости, които продължават две седмици и свършват с големия християнски празник – Успение на Пресвета Богородица на 15 август. Днес се заговява от месо и млечни продукти. Приготвя се обредна пита, която не се реже, а се чупи. Телесното самоограничаване по време на поста се изразява най-вече в избягването на обилно хранене.", "date": "2018.07.31", "title": "Богородични заговезни са"}
{"url": "http://www.focus-news.net/news/2018/07/31/2551740/yohanes-han-se-vklyuchi-vav-vatreshnopoliticheskiya-zhivot-na-makedoniya-prizovavam-vsichki-grazhdani-da-izpolzvat-pravoto-si-na-glas-raboti-se-za-tyahnata-strana-i-tyahnoto-badeshte.html", "text": "Европейският комисар по разширяването и политиката на съседство се включи във вътрешнополитическия дебат в Македония чрез съобщение на своя „Туирър“, в което приветства решението на парламента да проведе референдума за името на 30 септември, предава  скопският телевизионен канал „Сител“ . \r\n„Европейският съюз подкрепя този договор и неговото прилагане, като символ на помирение и добросъседски отношения в региона. Призовавам всички граждани на Македония да използват демократичното си право на глас. Работи се за тяхната страна и тяхното бъдеще“, написа Хан. \r\nПревод и редакция:", "date": "2018.07.31", "title": "Йоханес Хан се включи във вътрешнополитическия живот на Македония: Призовавам всички граждани да използват правото си на глас. Работи се за тяхната страна и тяхното бъдеще"}
{"url": "http://www.focus-news.net/news/2018/07/31/2551435/mon-balgarski-uchenitsi-specheliha-devet-medala-na-olimpiada-po-lingvistika.html", "text": "Девет медала – два златни, пет сребърни и два бронзови, завоюваха български ученици на XVI Международна олимпиада по лингвистика, която се проведе в чешката столица Прага. В индивидуалното състезание страната ни зае второ място с точка по-малко от първенците. Това съобщиха от пресцентъра на  Министерството на образованието и науката . \r\nСъс злато се окичиха Виктор Балтин от ППМГ „Акад. Никола Обрешков“ в Бургас и Здравко Иванов от СМГ. Двамата станаха четвърти и пети в генералното класиране. Сребърен медал спечели Елена Кескинова от СМГ, а Цветелина Стефанова от СУЕЕ „Св. Константин-Кирил Философ“ в Русе и Георги Йотов от 164 Испанска гимназия в София взеха бронзови. Други две български ученички – Грета Христозова от ЕГ „Пловдив“ и Асел Исмолдаева от МГ „Д-р Петър Берон“ във Варна, получиха почетни грамоти.   \r\nВ отборното състезание българският състав грабна още четири сребърни медала. Елена Кескинова спечели награда за най-добро решение на две задачи, което се случва изключително рядко. „Въпреки че това не е част от официалното класиране, е голямо постижение за страната“, коментираха ръководителите на отбора Александър Велинов, Любомир Златков и Динко Раднев.  \r\nДнес в 14,50 ч. учениците ни ще се завърнат в България с полет от Прага, като самолетът ще кацне на Терминал 2 на летище София.", "date": "2018.07.31", "title": "МОН: Български ученици спечелиха девет медала на олимпиада по лингвистика"}
{"url": "http://www.focus-news.net/news/2018/07/31/2551438/sport-dimitar-kuzmanov-vleze-v-osnovnata-shema-na-turnira-v-sopot.html", "text": "Димитър Кузманов влезе в основната схема на турнира в полския град Сопот. В решаващия трети квалификационен кръг българинът се наложи над участващия с „уайлд карт“ представител на домакините Ян Зелински с 6:0, 6:1.  \r\nУспехът бе втори в рамките на деня, след като по-рао елиминира поляка Гжегож Панфил с 5:7, 6:3, 7:6 в двубой, продължил два часа и 46 минути.", "date": "2018.07.31", "title": "Спорт: Димитър Кузманов влезе в основната схема на турнира в Сопот"}
{"url": "http://www.focus-news.net/news/2018/07/31/2551436/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Цанко Церковски“, гр. Банкя  кв. „Михайлово“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Александър Стамболийски“ от ул. „Гоце Делчев“ до ул. „Христо Смирненски“, ул. „Захари Стоянов“, ул. „Георги Бенковски“, ул. „Родина“, ул. „Персенк“; по ул. „Майор Коста Паница“ от ул. „Персенк“ до ул. „Люлин“; по ул. „Люлин“ от ул. „Майор Коста Паница“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с подмяна на сградно водопроводно отклонение до бл. 881, жк. „Люлин“ 8, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: Бл. 881. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 881. \r\nВъв връзка с прекъсване на сградно водопроводно отклонение в кв. „Димитър Миленков“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: кв. „Димитър Миленков“ от №200 до №300. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №240. \r\nВъв връзка с подмяна на сградно водопроводно отклонение на ул. „Драговица“, кв. „Подуене“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: ул. „Драговица“ от ул. „Гълъбец“ до ул. „Козница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Драговица“ №9. \r\nВъв връзка с подмяна на сградно водопроводно отклонение на ул. „Сладкопойна чучулига“, вилна зона „Киноцентъра“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Сладкопойна чучулига“ от №4 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сладкопойна чучулига“ №20 . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/31/2551437/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 31 август. Това съобщиха за  Радио „Фокус“ – Велико Търново  от Областно пътно управление – Габрово.  От там уточниха, че настилките в региона са мокри и посъветваха шофьорите да се движат със съобразена скорост.  \r\nТрафикът в началото на работния ден е натоварено. Времето е облачно и на много места вали дъжд. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. \r\nЛуиза ТРАНЧЕВА", "date": "2018.07.31", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/07/31/2551439/burgas-direktorat-na-gdpbzn-gl-komisar-nikolay-nikolov-shte-prisastva-na-parva-kopka-za-novata-sgrada-na-protivopozharnata-sluzhba-v-karnobat.html", "text": "Първа копка за новата сграда на противопожарната служба в Карнобат ще бъде направена днес от 11.00 часа. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. Освен директора на Главна дирекция \"Пожарна безопасност и защита на населението\" – главен комисар Николай Николаев, и кметът на Карнобат – Георги Димитров, като официален гост е поканен и директорът на ОДМВР – Бургас – старши комисар Калоянов. \r\nВеселина НИКОЛОВА", "date": "2018.07.31", "title": "Бургас: Директорът на ГДПБЗН гл. комисар Николай Николов ще присъства на първа копка за новата сграда на противопожарната служба в Карнобат"}
{"url": "http://www.focus-news.net/news/2018/07/31/2551443/veliko-tarnovo-liturgiya-po-sluchay-bogorodichni-zagovezni-be-otsluzhena-v-katedralniya-hram-rozhdestvo-bogorodichno.html", "text": "Литургия по случай Богородични заговезни бе отслужена в катедралния храм „Рождество Богородично“ в старата столица. Камбанен звън постави началото на богослужението, което събра десетки миряни. Всички те запалиха свещ за своето и здравето на своите семейства, предаде репортер на  Радио „Фокус“ – Велико Търново.  На 31 юли Православната църква почита паметта на Св. праведен Евдоким Кападокийски. Денят е известен и като Богородични заговезни. Според църковните канони днес за последно може да се яде месо, а от утре започват пости, които продължават две седмици и завършват с големия християнски празник – Успение на Пресвета Богородица на 15 август. На Богородични заговезни на трапезата се слагат месо и млечни продукти. Приготвя се обредна пита, която не се реже, а се чупи. Телесното самоограничаване по време на поста се изразява най-вече в избягването на обилно хранене. По строгостта на въздържанието от храна, Богородичният пост е по-лек от Великия (Великденския) пост, но е по-строг от Петровите и Рождественските (Коледните) пости. \r\nЛуиза ТРАНЧЕВА", "date": "2018.07.31", "title": "Велико Търново: Литургия по случай Богородични заговезни бе отслужена в катедралния храм „Рождество Богородично“"}
{"url": "http://www.focus-news.net/news/2018/07/31/2551440/sofiya-prodalzhava-organizatsiyata-na-dvizhenieto-za-rekonstruktsiya-na-bul-hristofor-kolumb.html", "text": "Продължава организацията на движението за реконструкция на бул. „Христофор Колумб“. Това съобщиха от пресцентъра на  Столична община .  \r\nЗабранява се влизането на пътни превозни средства, както следва:  \r\n- от 31 юли 2018 г. до 4 август 2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „Неделчо Бончев”.  \r\nОт 08 юли 2018 г. до 4 август 2018 г. маршрутът на автобусна линия № 84 се променя, както следва:  \r\n- в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2;  \r\n- в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“.  \r\nМаршрутът на автобусна линия № 184 се променя, както следва:  \r\n- в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1;  \r\n- в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\".    \r\nМаршрутът на автобусна линия № 384 (в посока Летище София – Терминал 2) се променя, както следва:  \r\nот ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно.  \r\nЗа маршрутите на автобусни линии №№ 84, 184 и 384 се разкриват временни спирки, както следва:  \r\n- с код 6475 \"Технотест\" на ул. \"Източна тангента\" след кръстовището бул. \"Христофор Колумб\" – ул. \"Неделчо Бончев\" – ул. \"Източна тангента\" в посока Летище София – Терминал 1 и 2;  \r\n- с код 6476 \"Бул. \"Брюксел\" на ул. \"Мими Балканска\" преди кръстовището бул. \"Брюксел – ул. \"Мими Балканска\" – ул. \"Продан Таракчиев\" в посока Летище София – Терминал 1 и 2;  \r\n- с код 6477 \"Бул. \"Брюксел\" на ул. \"Мими Балканска\" след кръстовището бул. \"Брюксел\" – ул. \"Мими Балканска\" – ул. \"Продан Таракчиев\" в посока бул. \"Асен Йорданов\".  \r\nЗакриват се автобусните спирки по бул. \"Христофор Колумб\" в участъка от ул. \"Продан Таракчиев\" до  ул. \"Неделчо Бончев\":  \r\n- с код 0091 \"Технотест\";  \r\n- с код 2473 и с код 2474 \"Нова телевизия\";  \r\n- с код 1463 \"Р-т \"Александрия\".", "date": "2018.07.31", "title": "София: Продължава организацията на движението за реконструкция на бул. „Христофор Колумб“"}
{"url": "http://www.focus-news.net/news/2018/07/31/2551445/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ .  \r\nОбщинският съветник от ГЕРБ в Общински съвет – Пловдив Иван Вичков ще приема граждани днес от 16.00 до 18.00 часа в офиса на ГЕРБ в район „Тракия” в блок 91.  \r\nНа 1 август 2018 г. приемни с граждани ще проведат следните общински от ГЕРБ в Общински съвет - Пловдив: \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\nНа 2 август 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.07.31", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/31/2551446/burgas-edin-chovek-e-postradal-pri-patnotransportno-proizshestvie-v-zhk-slveykov.html", "text": "Един човек е пострадал леко при пътнотранспортно произшествие в ж.к. „Слвейков“. Това съобщи за  Радио „Фокус“ – Бургас  дежурният в  ОДМВР – Бургас . По думите от началото на деня до този момента са регистрирани общо 3 катастрофи. При останалите пътни инциденти няма пострадали хора, нанесени са материални щети. „Не са подавани сигнали за нарушение на обществения ред, пожари или аварии“, съобщи дежурният в Община Бургас. \r\nДеница ДИМИТРОВА", "date": "2018.07.31", "title": "Бургас: Един човек е пострадал при пътнотранспортно произшествие в ж.к. „Слвейков“"}
{"url": "http://www.focus-news.net/news/2018/07/31/2551449/georgi-georgiev-kmet-na-dalgopol-ochakva-se-dnes-ili-utre-chastichnoto-bedstveno-polozhenie-v-dalgopol-da-bade-otmeneno.html", "text": "Очаква се днес или утре частичното бедствено положение в Дългопол да бъде отменено. Това каза в сутрешния блок „Добро утро, България“ на  Радио „Фокус“  кметът на Дългопол Георги Георгиев. Той обясни, че възстановителните работи в населеното място продължават. „Обилният валеж нанесе щети на редица улици, които подлежат на възстановяване, тъй като към момента са почти непроходими. От събота насам, администрацията работи, почиства се, включени са и фирми с техника, които помагат. До този момент почти сме изчистили централната част, но предстои да се изчистват коритата на деретата, защото при следващ дъжд може ситуацията да се повтори“ обясни Георгиев и добави, чe от 90-та година насам не е имало такива интензивни валежи, като този в петък. Над 50л.кв.м. вода са паднали за период от около 40 мин., уточни той.", "date": "2018.07.31", "title": "Георги Георгиев, кмет на Дългопол: Очаква се днес или утре частичното бедствено положение в Дългопол да бъде отменено"}
{"url": "http://www.focus-news.net/news/2018/07/31/2551447/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Натоварено е движението по главните пътища на област Пазарджик, съобщи за  Радио „Фокус - Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.31", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/07/31/2551450/kyustendil-zaradi-izgrazhdane-na-lineyno-saorazhenie-shte-ima-kratkovremenni-spiraniya-na-dvizhenieto-po-patya-smochevo-rila.html", "text": "Заради изграждане на линейно съоръжение ще има кратковременни спирания на движението по пътя Смочево – Рила. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация предвижда спиране на движението на интервали от по 10 минути. Създадената организация ще продължи до 31 юли. Въведено е ограничение на скоростта в участък от пътя Рила – Рилски манастир. Ограничението е заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. По пътя Кюстендил – Дупница, в участъка от село Мърводол до Дупница, се осъществява ръчно косене на тревни площи. Водачите трябва да се движат с повишено внимание. Мястото е сигнализирано с пътни знаци. Срокът за приключване на дейностите е 3 август. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.07.31", "title": "Кюстендил: Заради изграждане на линейно съоръжение ще има кратковременни спирания на движението по пътя Смочево – Рила"}
{"url": "http://www.focus-news.net/news/2018/07/31/2551451/stara-zagora-obshtinata-osiguryava-avtobusi-za-zhelaeshtite-da-posetyat-pametnata-vecher-spektakal-molenie.html", "text": "Днес от 21:00 часа на Мемориалния комплекс „Бранителите на Стара Загора\" ще се проведе паметна вечер - спектакъл „Моление за Стара Загора“ по повод 141 години от боевете за Стара Загора по време на Руско-турската освободителна война /1877-1878 г./ и 140 години от Освобождението на България. Това съобщиха от пресцентъра на  Общината . \r\nОбщина Стара Загора осигурява 6 автобуса, които ще извозят безплатно до мемориалния комплекс желаещите жители и гости на града. Автобусите ще тръгнат в 20:00 часа от подлеза пред Регионална библиотека „Захарий Княжески“, на бул. „Руски“, по следния маршрут: бул. „Руски“; ул. „Хан Аспарух“; Околовръстен път; Парк „Бранителите на Стара Загора“.  След края на церемонията, автобусите ще обслужат следните спирки: „Чайка“ –„Кл. Охридски“ - „Алана“ – „Верея“ - „Отец Паисий“ - „V-то ОУ“ - „Чая“ -  „М-н Билла“ - „Три чучура“ – „Железник изток 2” – „Железник изток 1” – „Железник РПУ” – „СОУ Железник” – „Железник 2” – „Железник обръщало”. \r\nВ програмата на паметната вечер – спектакъл „Моление“ са включени: \r\n- „Моление“ - оратория от проф. Найден Андреев, диригент - Негово високопреосвещенство Старозагорски митрополит Киприан, солист - Емилия Иванова, оркестър и хор на Държавна опера – Стара Загора, хормайстор - Младен Станев;  \r\n- Нестинарски танц от танцовата драма „Нестинарка“ по музика на Марин Големинов -хореография - Маргарита Арнаудова, постановка – Алеся Пантикина, балет на Държавна опера – Стара Загора; \r\n- „Тържествена увертюра 1812“ от П.И. Чайковски - диригент - Негово високопреосвещенство Старозагорски митрополит Киприан, концертмайстор - Екатерина Родионова, оркестър и хор на Държавна опера – Стара Загора, Общински духов оркестър, Военен духов оркестър при Втора механизирана бригада.", "date": "2018.07.31", "title": "Стара Загора: Общината осигурява автобуси за желаещите да посетят паметната вечер - спектакъл „Моление“"}
{"url": "http://www.focus-news.net/news/2018/07/31/2551417/voa-makedoniya-izbra-data-za-referendum-za-preimenuvaneto-na-stranata.html", "text": "Парламентът на Македония избра 30 септември като дата за референдума за промяна на името на страната към Северна Македония, предава  Voice of America . \r\nМакедонските депутати одобриха решението с 68 гласа в 120-местния парламент. Членовете на опозицията бойкотираха гласуването, напускайки залата. \r\nГърция беше против съседът ѝ да се казва Македония, заявявайки че това предполага териториални претенции над собствената ѝ провинция, носещата същото име. Тя блокира желанието на бившата югославска република да се присъедини към Европейския съюз и НАТО, заради несъгласието с името. \r\nМинистър-председателят на Македония Зоран Заев, който беше избран през 2017 година, прокара споразумение с Гърция за разрешаване на спора. През юни двете страни постигнаха съгласие върху името Северна Македония. \r\nВъпросът на референдума, който парламентът одобри в понеделник, не споменава изрично промяната на името на страната. Той казва само: „Желаете ли членство в ЕС и НАТО като приемете споразумението между Република Македония и Република Гърция?“ \r\nМакедонската националистическа опозиционна партия ВМРО-ДПМНЕ критикува формулировката на въпроса за референдума. „Манипулативен е“, заяви Игор Янушев, генерален-секретар на ВМРО-ДПМНЕ.  Йонислав Дочев", "date": "2018.07.31", "title": "VOA: Македония избра дата за референдум за преименуването на страната"}
{"url": "http://www.focus-news.net/news/2018/07/31/2551452/burgas-obshtinskiyat-savet-shte-provede-redovno-zasedanie.html", "text": "Общински съвет – Бургас ще проведе редовно заседание днес от 9.00 часа в заседателната зала в „Културен дом на нефтохимика“, съобщиха от  Общинския съвет  в Бургас. Дневният ред включва 34 докладни записки. Повечето от тях са  тях са внесени от кмета Димитър Николов. На заседанието ще бъде обсъден годишният отчет за изпълнение на бюджета и на сметките за средства от Европейския съюз на Община Бургас към 31 декември 2017 г. Предстои да бъдат обсъдени още приемането на Наредба за изграждане и опазване на зелената система на територията на Община Бургас и даване на съгласие за кандидатстване с проект за „Цялостно саниране на сградата на „Диагностично-консултативен център I – Бургас“ в рамките на национална схема за зелени инвестиции управлявана от Националния доверителен екофонд. \r\nМестният парламент ще разгледа и две докладни записки от Живко Табаков, общински съветник и председател на Постоянната комисия по туризъм към общински съвет – Бургас, относно провеждане на фестивал на маскарадните игри през месец октомври 2018 г. и даване на съгласие за партньорство с Община Бургас и участие на Общината в процедура по безвъзмездно предоставяне, наем или концесия на плажна ивица „Атанасовска коса – 2” в землището на гр. Бургас.", "date": "2018.07.31", "title": "Бургас: Общинският съвет ще проведе редовно заседание"}
{"url": "http://www.focus-news.net/news/2018/07/31/2551441/pregled-na-osnovnite-temi-v-shumenskiya-pechat.html", "text": "„Арена Шумен“ се наводни“, е водещото заглавие във вестник  „Шуменска заря“ . Още при първия по-обилен дъжд вода нахлу в „Арена Шумен“. „Поради огромното количество дъжд има излизане на вода от една ревизионна шахта. Наводнил се е коридорът на полуподземния етаж, като количеството е било в порядъка на 2 см. вода. Подсушено е, изчистено е. Няма никакви материални щети“, каза техническият ръководител от G. P. Group JSC Емил Мартинов. „Тежък неделен ден за пожарникарите“, е заглавие от стр. 2 в броя. На десет сигнала за произшествия са реагирали спасителните и противопожарни екипи в неделния ден. Първият сигнал за паднало дърво в Нови пазар бил получен в 16.00 часа. В рамките само на час и половина са получени десетки съобщения за паднали дървета в града. Дежурните екипи са оказали техническа помощ за премахване на седем паднали след силен вятър дървета на улиците „Цар Симеон“, „Стефан Караджа“, „Чаталджа“ и „Пирин”. „Увеличава се броят на делата за извършени престъпления“, пише изданието. През 2017 г. в област Шумен са приключили делата за 1 026 извършени престъпления, обяви Светла Кръстева – началник на отдел “Статистически изследвания – Шумен” в Териториалното статистическо бюро-Североизток. Делата за 376 от тях са завършили с ефективни осъдителни присъди, за 404 престъпления – с условно осъждане, за 18 престъпления – с оправдаване, за 5 – с прекратяване, а за 223 – с освобождаване от наказание. „Искат от кмета асфалт, пешеходна пътека и ако може - отводняване на имоти“, съобщава ежедневникът. В поредния приемен ден на кмета шуменци поставиха различни проблеми. Едни искат облагородяване на района около парк „Студентски“ и пешеходна пътека. Други асфалтиране на улица. Трети срещу поддържане на тротоар да се разреши паркирането върху него. Четвърти се оплакаха, че им се наводняват мазите. „ДКТ „Васил Друмев“ работи на пълни обороти“, пише вестникът.  След спечелването на конкурс, на 19 октомври Димитър Димитров встъпи в длъжност като директор на шуменския ДКТ „Васил Друмев“. Той за втори път пое ръководството на културния институт. Какво е свършил до днес, заедно със своя екип и колектива на театъра, той отчете на пресконференция вчера. От представената фактология стана ясно, че театралната машина е завъртяна на пълни обороти и работи пълноценно. Доказателство за това бил фактът, че няколко пъти на театралната каса била поставяна табелата „Билети няма!“ за шуменски представления.", "date": "2018.07.31", "title": "Преглед на основните теми в шуменския печат"}
{"url": "http://www.focus-news.net/news/2018/07/31/2551444/burgas-s-normalna-intenzivnost-se-osashtestvyava-trafikat-v-oblastta.html", "text": "С нормална интензивност се осъществява трафикът в област Бургас. Това каза за  Радио „Фокус“ – Бургас  дежурният от Областно пътно управление. Много от кърпежите по третокласните пътища приключват днес. Няма пътнотранспортни произшествия и затворени пътища. Интензивно се осъществява движението в областната пътна мрежа. Интензивно е движението по пътя Бургас – Созопол. Натоварен е трафикът и на север от Бургас – по пътя Поморие – Равда – Слънчев бряг. На входно-изходните пътни артерии на града трафикът също е натоварен. \r\nИнтензивно се осъществява движението на моторни превозни средства и по основните бургаски улици и булеварди. По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в вилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.07.31", "title": "Бургас: С нормална интензивност се осъществява трафикът в областта"}
{"url": "http://www.focus-news.net/news/2018/07/31/2551427/vratsa-kriminalno-proyaveno-nepalnoletno-momche-e-zadarzhano-za-napadenie-i-krazhba-na-rachen-chasovnik.html", "text": "Криминално проявено непълнолетно момче е задържано за нападение и кражба на ръчен часовник. Това съобщиха от пресцентъра на  ОДМВР-Враца . Сигналът за инцидента е подаден снощи в 23.48 часа от жител на Враца, който заявил, че малко по-рано, около 23.40 часа, на кръстовище се е разминал  с  група лица, като един от тях го е настигнал и използвайки заплаха  и сила, е разкопчал и издърпал от лявата му ръка ръчен часовник. \r\nОт проведените бързи издирвателни мероприятия е установено, че извършител на деянието е непълнолетно криминално проявено лице от гр. Враца. Ръчният часовник, обект на престъплението, е бил намерен на дясната му ръка. Извършителят е задържан за срок до 24 часа в РУ-Враца. По случая в РУ-Враца е образувано досъдебно производство.", "date": "2018.07.31", "title": "Враца: Криминално проявено непълнолетно момче е задържано за нападение и кражба на ръчен часовник"}
{"url": "http://www.focus-news.net/news/2018/07/31/2551455/ruse-vremenno-e-ogranicheno-dvizhenieto-po-pat-iii-501-basarbovo-bozhichen-poradi-patnotransportno-proizshestvie.html", "text": "Временно е ограничено движението по път III-501 Басарбово – Божичен в област Русе поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е през с. Красен и път I-2 Русе – Разград.", "date": "2018.07.31", "title": "Русе: Временно е ограничено движението по път III-501 Басарбово – Божичен поради пътнотранспортно произшествие"}
{"url": "http://www.focus-news.net/news/2018/07/31/2551456/pregled-na-osnovnite-temi-vav-velikotarnovskiya-pechat.html", "text": "„Спират асансьорите без разговорни устройства“ е заглавие от първа страница на областния всекидневник  „Янтра Днес” . Между 500 и 1000 лв. са глобите за ползване на асансьор, в който няма монтирано разговорно устройство. Санкциите за юридически лица достигат до 2000 лв. Проверка на „Янтра ДНЕС“ показа, че по-голямата част от институциите във Велико Търново вече са поставили телефонни устройства в кабините. „Търновец създаде приложение за разпознаване на фалшивите новини“, пише още вестникът. Великотърновецът д-р Преслав Наков създаде пет приложения за разпознаване на фалшивите новини. Разработката на учения е част от работата му в Катарския институт по компютърни изследвания, където е старши научен сътрудник. „Предадоха на съд Миро Черния, Мартин Бенката и наркобандата им“ е новина от криминалната хроника. В изданието ще откриете и материал, разказващ за изследване, което сочи, че 30 на 100 от великотърновците са с наднормено тегло.   \r\n„Трите отличени проекта за нов градски център на Велико Търново“  е заглавие от другия областен ежедневник  „Борба“ . Международният конкурс за нов градски център на Велико Търново предизвика огромна обществена дискусия. Коментират се както същността на проектите, цялостната визия на територията от 190 дка в бившето военно училище и конкретните предназначения на сградите.  „Нашенци отгледаха екзотична кръстоска между краставица и диня“ е друга тема от вестника. Търновецът Владимир Николов се радва на първа реколта малки мексикански кисели краставички, които са изключителна рядкост у нас. Те са представители на семейство тиквови, а климатът, подходящ за развитието им, е този в Централна Америка. „Наркобандата на Миро Черния и Мартин Бенката отива на съд“ е новина от криминалната хроника на всекидневника. На първа страница на областния ежедневник е поместен и материал, разказващ за статистика, която сочи, че по-голямата част от безработните във Велико Търново „стоят на борсата, защото парите са повече“.", "date": "2018.07.31", "title": "Преглед на основните теми във великотърновския печат"}
{"url": "http://www.focus-news.net/news/2018/07/31/2551454/smolyan-dvizhenieto-v-uchastak-ot-patya-devin-krichim-se-osashtestvyava-v-ednata-lenta-zaradi-srutishte.html", "text": "Мокри на места са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи. По пътя Девин – Кричим при километър 76 има срутище  и движението в този участък се осъществява в едното пътно платно. Разчистването се очаква да приключи до 10.00 часа днес. Сутринта екип на Пътната служба е отстранил паднало дърво на пътя Хвойна – Чепеларе. Остава затруднено движението в района на село Давидково, където преди и след населеното място има пропаднали пътни банкети. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са предимно сухи. Автомобилният трафик в е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.31", "title": "Смолян: Движението в участък от пътя Девин – Кричим се осъществява в едната лента заради срутище"}
{"url": "http://www.focus-news.net/news/2018/07/31/2551457/kyustendil-izvanredno-obshto-sabranie-na-aktsionerite-shte-se-provede-v-mnogoprofilnata-bolnitsa-v-grada.html", "text": "Извънредно общо събрание на акционерите ще се проведе в многопрофилната болница в Кюстендил. Това съобщи за  Радио „Фокус” – Кюстендил  общинският съветник Кирил Станчев, който ще представлява Община Кюстендил по време на заседанието. То е насрочено за 10.00 часа в кабинета на изпълнителния директор на дружеството. Дневният ред на заседанието включва три основни точки. Първата е свързана с промяна в състава на директорите. Втората точка се отнася до определяне на мандата на новоизбрания съвет на директорите, а третата точка е свързана с определяне на възнагражденията на членовете на съвета на директорите, на които няма да бъде възложено управлението на дружеството. Предложението е за две средни месечни работни заплати в лечебното заведение. Съгласно решение на Общински съвет – Кюстендил, представителят на Община Кюстендил ще гласува с „Въздържал се” и по трите точки в дневния ред. \r\nВенцеслав ИЛЧЕВ", "date": "2018.07.31", "title": "Кюстендил: Извънредно общо събрание на акционерите ще се проведе в многопрофилната болница в града"}
{"url": "http://www.focus-news.net/news/2018/07/31/2551442/a1-on-makedoniya-v-atina-organiziraha-bdenie-za-zhertvite-na-gorskite-pozhari.html", "text": "В гръцката столица бе организирано бдение в памет на жертвите, загинали в опустошителните горски пожари в източната част на Атика, съобщава македонската електронна медия  A1 On . \r\n„Едно извинение от нас, към всички вас там\" – под това мото бившият гръцки баскетболист Янис  Гагалудис призова гражданите да се съберат на площад „Синтагма“ в центъра на Атина, където със свещи в ръце да отдадат почит на загиналите.  \r\n„Може би никой не се извини, а според мен да се извиним на онези дечица, на онези хора, които загинаха, е най-малкото, което можем да направим“, написа Гагалудис в профила си в социалната мрежа „Фейсбук“. Неговото послание и съобщението за срещата бяха разпространени от всички гръцки медии. \r\nПо потвърдени данни жертви на пожарите в Гърция са станали 91 души. Тереза Герова", "date": "2018.07.31", "title": "A1 On (Македония): В Атина организираха бдение за жертвите на горските пожари"}
{"url": "http://www.focus-news.net/news/2018/07/31/2551458/normalno-se-osashtestvyava-preminavaneto-na-avtomobili-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването на автомобили през граничните пунктове „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната и на трите пункта на българо-гръцката граница. \r\nНели ГЕРГЬОВСКА", "date": "2018.07.31", "title": "Нормално се осъществява преминаването на автомобили през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/31/2551448/alsat-m-makedoniya-episkop-ot-mpts-prizova-opozitsiyata-da-boykotira-referenduma-za-imeto.html", "text": "Повардарският митрополит Агатангел, епископ от Македонската православна църква (МПЦ), призова опозиционната партия ВМРО-ДПМНЕ да бойкотира насрочения за 30 септември тази година референдум, на който гражданите на югозападната ни съседка ще се произнесат за договора за името, предава излъчващият на албански език скопски телевизионен канал  „Алсат-М“ . \r\nВ отворено писмо до председателя на партията Християн Мицкоски епископът пише, че в момента е необходимо спокойствие, интелигентност и решителност, отбелязвайки, че „силният може да ни отнеме свободата, но не и достойнството\". \r\nМедията публикува пасажи от писмото, изпратено до лидера на ВМРО-ДПМНЕ: \r\n„Бъдете и Вие на правилната страна и открито пред целия свят и пред цялата македонска общественост призовете за бойкот на насрочения референдум... Само по този начин ще покажете, че корените Ви са базирани на принципите на славното ВМРО. Винаги имайте предвид, че ВМРО не е затворено зад някаква ограда и не е накичено с някакви си устав и програми. ВМРО е душата на македонския народ, искрата, която възпламенява стремежа на хората към искрена борба срещу несправедливостта\", се казва в текста на епископа на МПЦ. \r\nВМРО-ДПМНЕ не коментира писмото на духовника. Междувременно говорител на MПЦ, епископ Тимотей, е уверил, че текстът на Агатангел не отразява позицията на Църквата по въпроса за референдума. „Това е личното виждане на митрополит Агатангел и никой не може да му забрани да мисли кактото му харесва. Писмото на митрополита не може в никакъв случай да бъде позиция на Църквата. Тя не трябва да се намесва в политиката, а духовниците не трябва да се занимават с политика. Разбира се, това е личното му мнение\", гласи коментарът на говорителя на МПЦ.  \r\nСоциологът Горги Тоновски смята, че изпратеното писмо до ВМРО е злоупотреба със статута на МПЦ. Това обаче не е първият случай, в който епископ Агатангел изразява политически възгледи. Той многократно се противопоставя на промяната на конституционното име и участва в протестите, организирани срещу преговорите с Гърция за разрешаване на десетилетния спор, припомня телевизията. Тереза Герова", "date": "2018.07.31", "title": "„Алсат-М“ (Македония): Епископ от МПЦ призова опозицията да бойкотира референдума за името"}
{"url": "http://www.focus-news.net/news/2018/07/31/2551459/veliko-tarnovo-avtomobil-e-propadnal-vstrani-ot-patnoto-platno-na-ul-dimitar-buynozov-nyama-postradali.html", "text": "Автомобил е пропаднал встрани от пътното платно на ул. „Димитър Буйнозов“, екип на пожарната извади шофьора невредим. Сигналът за инцидента е получен вчера по обяд, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Произшествието се е случило на улица „Димитър Буйнозов“. Автомобилът е излязъл от пътното платно и е пропаднал в страни. Данни за пострадали няма. Мястото е посетено от екип на пожарната, който е осигурил безопасното изваждане на превозното средство. За изминалото денонощие огнеборците са реагирали и на един сигнал за отводняване на мазе в Полски Тръмбеш, наводнено от проливен дъжд. \r\nНадежда КРЪСТЕВА", "date": "2018.07.31", "title": "Велико Търново: Автомобил е пропаднал встрани от пътното платно на ул. „Димитър Буйнозов“, няма пострадали"}
{"url": "http://www.focus-news.net/news/2018/07/31/2551453/protothema-stotitsi-se-sabraha-pred-gratskiya-parlament-v-pamet-na-zhertvite-na-pozharite-v-atika.html", "text": "Стотици хора се събраха пред сградата на парламента в Атина на импровизирано бдение, организирано в памет на жертвите на смъртоносните пожари в източната част на Атика, съобщава гръцкото електронно издание  Protothema .  \r\nСъбитието бе организирано след призива на бившия гръцки баскетболист Янис Гагалудис в социалните медии, който подкани хората да се съберат, за да изразят уважение и да поднесат извинение на загиналите в огнения ад, който обхвана района на гръцката столица миналата седмица.  \r\nГагалудис заяви, че се чувства „горд\" заради всички хора, които са напуснали работните си места и са отделили време, за да присъстват на събитието, като добави, че не го е грижа за случващото се зад него (посочвайки сградата на парламента). „Това, което се случва тук, не представлява интерес за мен. Единственото, което можем да направим, е да дадем любов. Искам да благодаря на хората, които дойдоха тук\", заяви бившият спортист. \r\nДържейки дъщеря си на ръце, той обясни, че „всичко започна с нещо, което ме разтревожи заради дъщеря ми. Усетих огромна омраза и ярост. Започнах да пиша нещо и се превърна в това, което виждате. Горд съм от всички хора тук. По-рано човек, изгубил свои близки в пожара, който има изчезнали роднина, който се бори за техния живот,каза – „моля те, не ни забравяй\". Всички трябва да помним това. Природата на гърците е да забравим. По-добре този път не забравяме и да не продължаваме напред\", заключи Гагалудис в речта си пред събралата се група хора. Тереза Герова", "date": "2018.07.31", "title": "Protothema: Стотици се събраха пред гръцкия парламент в памет на жертвите на пожарите в Атика"}
{"url": "http://www.focus-news.net/news/2018/07/31/2551460/kyustendil-zapochva-podavaneto-na-zayavleniya-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "Започва подаването на заявления за участие в конкурса за управител на общинската болница в Дупница. Това каза пред  Радио „Фокус” – Кюстендил  Емил Гущеров, председател на Общински съвет – Дупница. Взетото от общинските съветници решение, касаещо обявяване на нов конкурс за възлагане на управлението на МБАЛ „Св. Иван Рилски” – Дупница, вече е в сила. След изискванията към кандидатите са да притежават образователно-квалификационна степен „магистър“ по медицина, квалификация по здравен мениджмънт, да имат най-малко пет години трудов стаж като лекар. Кандидатите в конкурса трябва да представят и програма за развитието и дейността на лечебното заведение за тригодишен период. Подаването на документите продължава до 12 септември. Конкурсът ще се проведе на три етапа. Началото е на 14 септември в Община Дупница. \r\nВенцеслав ИЛЧЕВ", "date": "2018.07.31", "title": "Кюстендил: Започва подаването на заявления за участие в конкурса за управител на общинската болница в Дупница"}
{"url": "http://www.focus-news.net/news/2018/07/31/2551461/new-europe-germanskoto-pravitelstvo-se-opitva-da-nalozhi-veto-na-kitayski-investitsii-v-strategicheski-sektori.html", "text": "Федералното правителство на Германия блокира поглъщането на две стратегически компании от китайски фирми, отбелязва електронното издание  New Europe , като пояснява, че става въпрос за Берлинската електрическа мрежа (50Hertz) и инженерната компания „Лайфелд“. \r\nВетото, което Берлин наложи на китайските инвестиции изглежда като ехо на американските аргументи за „националната сигурност“. Производството на електричество по дефиниция е „стратегически сектор\", а „Лайфелд“ е свързана с аерокосмическата и ядрената технология. \r\nТова е първото вето на германското правителство върху китайските инвестиции, поясняват от редакцията, като същевременно припомнят, че властите в Берлин може да блокират придобиването на повече от 25% от компания, ако купувачът идва от страна извън Европейския съюз.  \r\nАмбициите на Китай в Германия са насочени към редица стратегически сектори, включително роботика („Кука“), производство на цимент („Пуцмайстер“), машиностроене („Краус-Мафей“), вятърна енергия (WindMW) и управление на отпадъците. Само през 2017 г. са регистрирани 54 китайски поглъщания, чиято стойност беше малко под 12 млрд. евро. \r\nВ допълнение, редица големи германски корпорации подписаха стратегически договори с китайски фирми, които включват дори трансфери на технологии. Сред тези компании са „Фолксваген“, „БМВ“, „Даймлер“, „Сименс“ и „Бош“.  \r\nОпасенията са, че китайските държавни компании се позиционират, за да заемат водеща роля в сектори, в които Германия има конкурентно предимство. New Europe припомня, че до 2025 г. Пекин се надява да се превърне в световен лидер в енергийните системи, биотехнологиите, медицинските технологии, роботиката, космическата промишленост, новите материали и информационните технологии. \r\nКитайските инвестиции в Европа вече включват залози в стратегическата инфраструктура на държавите-членки. Държавните китайски компании понастоящем договарят дял от австрийския фонд IFM и от белгийската електроразпределителна компания Elia.  Тереза Герова", "date": "2018.07.31", "title": "New Europe: Германското правителство се опитва да наложи вето на китайски инвестиции в „стратегически сектори\""}
{"url": "http://www.focus-news.net/news/2018/07/31/2551463/pazardzhik-sgradata-na-obshtinski-detski-kompleks-v-peshtera-e-obnovena-po-proekt-za-energiyna-efektivnost.html", "text": "По проект „Повишаване на енергийна ефективност на публично общинска сграда“ беше обновена сградата на Общински детски комплекс в Пещера. Това съобщи за  Радио „Фокус“ - Пазарджик  Стоян Йовчев от Община Пещера. Той добави, че дейностите по енергийна ефективност, с които сградата е достигнала клас на енергопотребление „С“ са стрували  406 793,74 лв. Освен подмяна на покрива, поставяне на топлоизолация, смяна на дограмата, боядисване е изграден и асансьор. Целта е достъп до образователната институция да имат трудноподвижните деца и младежи. След ремонтните дейности се оформиха допълнителни пространства за работа с децата, става възможно и използването на тавана. Отоплението е съобразено с особеностите на сградата и ще е енергийно ефективно. В Центъра за подкрепа на личностното развитие – Общински детски комплекс в Пещера от началото на учебната 2017 г. са се обучавали 172 деца на възраст от 4 до 18 години. В комплекса обучението се провежда в  следните школи: български народни танци, танци на народите, школа по солфеж и пиано, група за автентичен фолклор, народен хор – вокално майсторство и школа по акордеон.От началото на 2018 г. към Центъра за подкрепа на личностното развитие – Общински детски комплекс преминаха всички деца и ученици на територията на Община Пещера със специални образователни потребности и сега общия брой на обучаващите се в институцията е 206 деца. \r\nРадослава МУРДЖЕВА", "date": "2018.07.31", "title": "Пазарджик: Сградата на Общински детски комплекс в Пещера е обновена по проект за енергийна ефективност"}
{"url": "http://www.focus-news.net/news/2018/07/31/2551462/dobrich-shte-badat-podneseni-tsvetya-pred-pametnika-na-stefan-karadzha-po-povod-150-godini-ot-smartta-mu.html", "text": "Община град Добрич организира поднасяне на цветя пред паметника на Стефан Караджа по повод 150 години от смъртта му, съобщиха от  пресцентъра на Общината.  Община град Добрич призовава своите граждани да поднесат цветя на неговия паметник в знак на почит и преклонение пред саможертвата му в името на Отечеството.   е български национален герой, революционер и войвода. \r\nРоден е на 11 май 1840 г. в село Ичме (дн. Стефан Караджово), Ямболско. През 1844 г., в търсене на препитание, семейството му се преселва в близкото с. Дюкмен (дн. Леярово), през 1846 г. се мести  в Лудогорието, а година по-късно се настанява за постоянно в Северна Добруджа – първоначално  в с. Долно Чамурлии, Бабадашко, впоследствие в селата Бейдауд, Саръюрт и Потур и след 1854 г. в град Тулча. Там бащата работи като пазвантин, а Стефан е негов помощник. Още с пристигането си в града той се записва в местното училище, но поради липса на средства, скоро е принуден да го напусне. Победил по време на сватба прочутия турски борец Гаази Плиса, Караджата попада под ударите на властта. След като известно време се укрива, през 1862 г. емигрира в Румъния. От този момент започва и неговата революционна дейност. \r\nТой се записва като доброволец в Първата и Втората българска легия в Белград, през 1866 г. участва в четата, водена от Хаджи Димитър и Желю воевода, и изпълнява различни революционни задачи. На 6 юли 1868 г. заедно с Хаджи Димитър застава начело на чета от 127 души. В боя в местността Канлъдере край Вишовград Стефан Караджа е тежко ранен и попада в плен. На 12 юли той е откаран в Търново, а по-късно и в Русе. Полумъртъв, е изправен пред съставения от Мидхад паша извънреден съд, наречен криминален съвет, и осъден на смърт чрез обесване. На 31 юли 1868 г. умира от раните си в затвора. Погребан е от баба Тонка.", "date": "2018.07.31", "title": "Добрич: Ще бъдат поднесени цветя пред паметника на Стефан Караджа по повод 150 години от смъртта му"}
{"url": "http://www.focus-news.net/news/2018/07/31/2551464/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Навсякъде има мъгла и влага, на места вали дъжд и духа слаб вятър. Температурите са около 15 – 16 градуса. От ПСС препоръчват днес да не се излиза в планините. Във всички курорти лифтовите съоръжения се движат според летния си график, не работи единствено лифтът на Витоша. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.31", "title": "ПСС: Лоши са условията за туризъм в планините"}
{"url": "http://www.focus-news.net/news/2018/07/31/2551466/pregled-na-osnovnite-temi-v-burgaskiya-pechat.html", "text": "„Кметът на Обзор е дежурен чистач“ е водещата тема в днешното издание на  „Черноморски фар“ . „Нестандартни табели карат онези, които си изхвърлят боклука навсякъде, да се замислят. Ефектът е поразителен“, пише в материала. Трето лято в Обзор на определени места има поставени много любопитни табели. „Мед се лее в центъра на Поморие“ е друга тема в днешния брой на ежедневника. Почти целият спектър от пчелни продукти може да бъде видян в Поморие до 10 август, в рамките на фестивала „Мед, Море и Слънце“. За шеста поредна година събитието се организира от Община Поморие и под патронажа на кмета Иван Алексиев. „Улица и музей ще носят името на Божидар Димитров в Созопол“, пише още във вестника. „Проверяват плажовете за медицински пунктове“ е още една тема в днешния брой на вестника. Текат ежедневни проверки имат ли плажовете по Южното Черноморие медицински пунктове. Такива трябва да са обособени на всички морски ивици, отдадени на концесия или под наем. \r\nТемата на деня е: Лекари: Лимитите ограничават лечението на онкоболни. „В бургаския диспансер притеснени, вече надхвърлиха индикативните обеми за юли“ е подзаглавието на статията. Интервюто е с музиканта Георги Русев, а заглавието е „Добрите решения идват с опита, а опитът идва с грешките\".", "date": "2018.07.31", "title": "Преглед на основните теми в бургаския печат"}
{"url": "http://www.focus-news.net/news/2018/07/31/2551465/mariyana-popova-nimh-prez-vtoroto-desetdnevie-na-avgust-ima-tendentsiya-za-otnositelno-stabilizirane-na-vremeto.html", "text": "През второто десетдневие на август има тенденция за относително стабилизиране на времето. Това каза в сутрешния блок „Добро утро, България“ на  Радио „Фокус“  Марияна Попова, дежурен синоптик към Националния институт по метеорология и хидрология (НИМХ). Тя добави, че през предстоящия месец ни очакват максимални температури между 32 и 37, а минимални между 9 и 14  градуса. \r\n„В началото на август валежите все още ще ги има, но ще намалеят  в сравнение с тези от последните дни. През повечето дни от първото десетдневие ще са  на по-малко места. Главно в западната половина от страната ще има и повече слънчеви часове, особено в средата на десетдневието“ коментира Марияна Попова. Тя каза още, че през третото десетдневие от месец август ще се увеличи нестабилността и възможността за превалявания на повече места. Не се очаква обаче рязък преход, както и екстремно високи температури, обясни тя.", "date": "2018.07.31", "title": "Марияна Попова, НИМХ: През второто десетдневие на август има тенденция за относително стабилизиране на времето"}
{"url": "http://www.focus-news.net/news/2018/07/31/2551467/sofiya-pred-natsionalniya-istoricheski-muzey-shte-se-provede-demonstratsiya-na-vazdushni-spasitelni-deystviya.html", "text": "Днес ще се проведе демонстрация на въздушни спасителни действия, извършени в синхрон между държавни институции, неправителствени организации и частния сектор, обединени от една кауза – опазването на човешкия живот. Това съобщиха от пресцентъра на  БЧК . Демонстрацията ще се проведе на паркинга пред Национален исторически музей от 11.00 часа днес. Ще бъдат представени действията на въздушни и наземни екипи, оказващи  първа долекарска помощ при тежък пътен инцидент в градски условия.  \r\nУчастие в спасителните действия ще вземе хеликоптер на „Лев Инс“ и „Хели Ер“, екипи на БЧК, 112, Спешна помощ, КАТ, Столична община и болница Лозенец.", "date": "2018.07.31", "title": "София: Пред Националния исторически музей ще се проведе демонстрация на въздушни спасителни действия"}
{"url": "http://www.focus-news.net/news/2018/07/31/2551468/sport-andi-mari-se-klasira-za-vtoriya-krag-na-turnira-vav-vashington.html", "text": "Анди Мъри се класира за втория кръг на турнира по тенис във Вашингтон. Бившият номер едно в света се наложи над американеца Макензи Макдоналд с 3:6, 6:4, 7:5 в двубой, продължил два часа и 39 минути. Следващият мач на Мъри ще бъде срещу Кайл Едмънд, който е поставен под номер четири в основната схема на турнира. \r\nВ друга среща от надпреварата Ноа Рубин преодоля Михаил Южни с 6:4, 6:4 и в следващия кръг ще играе срещу  Джон Иснър. Малек Джазири си осигури мач с Александър Зверев. \r\nДвубоят на Стан Вавринка бе отложен поради лошите метереологични условия.", "date": "2018.07.31", "title": "Спорт: Анди Мъри се класира за втория кръг на турнира във Вашингтон"}
{"url": "http://www.focus-news.net/news/2018/07/31/2551471/plovdiv-ogranicheno-e-dvizhenieto-za-avtomobili-nad-12-t-po-patya-popovitsa-bolyartsi-pri-mosta-v-selo-popovitsa-poradi-namalen-gabarit-na-patnoto-platno.html", "text": "Мокри са пътните настилки в областта. Това съобщи за  Радио „Фокус” - Пловдив  дежурен в Областно пътно управление. Опасност от падащи камъни има по пътищата София - Карлово - Бургас, Асеновград - Смолян, Юговско ханче - Югово - Лъки - Здравец и Смолян - Кричим - Стамболийски-път І-8. Шофьорите трябва да се движат с повишено внимание по тези участъци. Движението през тунелите по пътя Асеновград – Нареченски бани е ограничено за автомобили с височина над 4 м. Обходният маршрут е през пътя Кричим – Девин. Движението по пътя Плодовитово – Първомай – Асеновград, в района на моста над река Марица е ограничено за автомобили над 5 т поради намален габарит на пътното платно на стоманения мост. Обходният маршрут е през пътя Стара Загора – Поповица и път І-8 София – Пловдив – Свиленград. Ограничено е движението по пътя Поповица – Болярци за автомобили над 12 т поради намален габарит на пътното платно на моста в село Поповица. Срокът е до 21 декември 2018 г. Движението по пътя Белица – Загражден – Давидково, в участъка от Държавно ловно стопанство ”Кормисош” след с. Белица до границата с област Смолян, е ограничено за всички МПС. Срокът на ограничението е до 21 декември 2018 г. \r\nРемонтни дейности се извършват все още по пътя Пловдив – Асеновград, от изхода на Пловдив до Асеновград. Движението е двупосочно в едното платно. Срокът е до 15 септември 2018 г. Движението по пътя Югово – Лъки се осъществява в една лента поради пропадане на част от пътното платно. Движението се регулира с пътни знаци. Срокът на ограничението е до 03 август 2018 г. \r\nЦветана ТОНЧЕВА", "date": "2018.07.31", "title": "Пловдив: Ограничено е движението за автомобили над 12 т по пътя Поповица – Болярци при моста в село Поповица поради намален габарит на пътното платно"}
{"url": "http://www.focus-news.net/news/2018/07/31/2551472/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки във Варна и областта заради валежите тази нощ, предаде репортер на  Радио „Фокус“ – Варна . Времето е облачно, отново са възможни превалявания. По данни на Агенция „Пътна инфраструктура“ шофьорите трябва да се движат с повишено внимание в участъка по автомагистрала „Хемус” от Слънчево до км Варна поради косене на тревни площи. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.07.31", "title": "Варна: Мокри на места са пътните настилки в областта"}
{"url": "http://www.focus-news.net/news/2018/07/31/2551470/blagoevgrad-remontni-deynosti-se-izvarshvat-po-ulitsa-maritsa-dvizhenieto-v-otdelni-uchastatsi-e-ogranicheno.html", "text": "Ремонтни дейности се извършват по улица „Марица“, движението в отделни участъци от нея е ограничено, предаде репортер на  Радио „Фокус“ – Пирин . Нормално натоварен е трафикът по основните улици и булеварди в Благоевград. Пътните настилки са сухи и нормално проходими. Натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ се са регистрирани тежки инциденти. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.07.31", "title": "Благоевград: Ремонтни дейности се извършват по улица „Марица“, движението в отделни участъци е ограничено"}
{"url": "http://www.focus-news.net/news/2018/07/31/2551474/aleksandar-traykov-gd-iokn-opozharyavaneto-na-tsarskite-konyushni-kategorichno-ne-e-svarzano-s-opiti-za-posledvashto-zastroyavane.html", "text": "Опожаряването на Царските конюшни категорично не е свързано с опити за последващо застрояване. Това каза в сутрешния блок „Добро утро, България“ на Радио „Фокус“ Александър Трайков, директор на Главна дирекция „Инспекторат за опазване на културното наследство“ към Министерството на културата. По думите сградите са защитени и се намират в архитектурно-археологически резерват „Сердика-Средец“. Процедурата по обявяване Царските конюшни за културна ценност е в ход отдавна, като е близо до финализиране, обясни Трайков. „Пред нас стоят процесуални проблеми, има много собственици, като се водят съдебни дела. Ние сме започнали отдавна тази процедура, тя продължава и ще бъде приключена. На финалната права сме. Има собственици отделно на сградите, на самия терен, всичко това влиза в съда, стига се до обжалвания на няколко инстанции. Това, разбира се, отнема много време“, обясни той. Александър Трайков коментира още, че множество са сградите, които очакват получаването на статут за културна ценност, процедурите на някои от тях вече са в ход, като най-трудно се оказва издирването на собствениците на сградите.", "date": "2018.07.31", "title": "Александър Трайков, ГД „ИОКН“: Опожаряването на Царските конюшни категорично не е свързано с опити за последващо застрояване"}
{"url": "http://www.focus-news.net/news/2018/07/31/2551475/n-v-tsar-simeon-ii-15-godini-po-kasno-razbrahme-che-tol-sistemata-e-po-izgodna-tryabva-li-sega-da-postapim-po-sashtiya-nachin-i-s-aets-belene.html", "text": "Тези дни, пътувайки в самолета от Мадрид за София, попаднах на интервю на министъра на регионалното развитие и благоустройството за списание “Bulgaria ON AIR”.  Това съобщиха от пресофиса на  Н. В. Цар Симеон II . Държа да поздравя министър Николай Нанков, че след толкова години успя да задвижи идеята за въвеждане на т.нар. тол система и в България и да му пожелая успех. \r\nСпомних си 2003 г., когато като министър-председател се срещнах с представители на най-големите португалски компании, които се интересуваха от строителството на магистрала “Тракия” и проектът за договор с тях предвиждаше  използването на  тол система. Тогава, познавайки добре Португалия, която разполага с едни от най-хубавите пътища в Европа, които се поддържат в изключително добро състояние, именно чрез събираните тол такси, ми се видя изгодно за България да привлечем такъв голям чуждестранен инвеститор. След това бях остро критикуван, незаслужено обвиняван в какви ли не “далавери” и поради големият отпор на различни кръгове у нас, идеята беше провалена. \r\nПитам се колко ли пари изгуби държавата от това отлагане, колко пътища щяха вече да бъдат ремонтирани със събраните средства и как по-различно би изглеждала транспортната ни мрежа днес. Трябваше ли да изминат близо 15 години, преди да стигнем до извода, който много други по-развити европейски държави бяха направили, че събирането на тол такси е икономически по-изгодно за държавата от продажбата на винетки. През България минава голям транзитен трафик от и за Турция и Близкия Изток, но не се събират достатъчно средства, както това правят нашите съседи. Разчетите, направени от експерти в Министерството на регионалното развитие и благоустройството, които цитира министър Нанков, говорят сами по себе си. От винетни стикери годишно приходите са 300-350 млн. лв. срещу очакваните три пъти повече след като бъде въведена тол системата. \r\nЖалко за пропуснатите възможности! Сега вече щяха да бъдат реализирани някои важни пътни проекти и ремонтирани други трасета, които поради липса на пари са си останали така, както са били построени преди 50 години. \r\nПодобна е и картинката с проекта за атомната централа „Белене”. Моето правителство размрази проекта, за да може да се осъществи този стратегически важен обект за националната ни сигурност, но популизма взе надмощие над здравия разум. Знаем какво последва. А днес – години по-късно, и то години на пропуснати ползи, отново започваме да говорим за нуждата от тази централа. \r\nЗа тези загубени години колко ли по-добре щеше да се е развила икономически България, ако разполагаше с нужната за това пътна и ядрена инфраструктура.", "date": "2018.07.31", "title": "Н. В. Цар Симеон II: 15 години по-късно разбрахме, че тол системата е по-изгодна, трябва ли сега да постъпим по същия начин и с АЕЦ „Белене“"}
{"url": "http://www.focus-news.net/news/2018/07/31/2551469/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на сериозни задръствания или колони от автомобили. Нормално натоварен пък е трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.07.31", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/31/2551480/shumen-tezhkotovaren-i-lek-avtomobil-sa-se-udarili-na-avtomagistrala-hemus-po-parvonachalni-danni-ima-raneni.html", "text": "По първоначална информация на АМ „Хемус“ близо до бензиностанция ОМВ в посока към Шумен са се ударили тежкотоварен и лек автомобил, съобщиха от  ОДМВР-Шумен . Съобщено е за ранени пътници. Въвежда се временна организация на движението поради възникналия пътен инцидент. Движението се пренасочва през път I-2 Русе- Варна.", "date": "2018.07.31", "title": "Шумен: Тежкотоварен и лек автомобил са се ударили на автомагистрала „Хемус“, по първоначални данни има ранени"}
{"url": "http://www.focus-news.net/news/2018/07/31/2551476/ivo-penchev-predsedatel-na-obshtinski-savet-dobrich-initsiativa-za-obyavyavaneto-na-dobrich-za-grad-na-balgarskata-boyna-slava-e-povod-grazhdanite-da-se-gordeyat-s-istoriyata-i-s-imeto-na-grada-si.html", "text": "Инициатива за обявяването на Добрич за град на българската бойна слава е повод гражданите да се гордеят с историята и с името на града си. Това каза в сутрешния блок „Добро утро, България“ на  Радио „Фокус“  Иво Пенчев, председател на Общинския съвет в Община град Добрич. Той обясни, че Добрич трябва да се асоциира с гордост, чест и слава. „Абсолютно винаги съм смятал, че град Добрич е историята на нашата страна. Болката на нашата страна. Много се говори за Македония, че това е болката на България. Аз мога да кажа, че Южна Добруджа, Северна Добруджа, тези територии, които са били откъсвани поредица от снагата на родината – това наистина е нашата национална катастрофа. Добрич винаги е бил и ще продължава да бъде сърцето на България. Той напоследък може да е неглижиран, може да няма пътища, които да водят потока от хора, от туристи в Добрич, но Добрич е бил и ще продължава да бъде част от България. Както в исторически план, така и в икономически план“, коментира Иво Пенчев. Той каза още, че не случайно Добрич е бил навремето гръбнакът на икономиката на цяла Североизточна България и т.нар. Житница на България.", "date": "2018.07.31", "title": "Иво Пенчев, председател на Общински съвет – Добрич: Инициатива за обявяването на Добрич за град на българската бойна слава е повод гражданите да се гордеят с историята и с името на града си"}
{"url": "http://www.focus-news.net/news/2018/07/31/2551478/vidin-s-normalna-prohodimost-sa-patishtata-v-oblastta-natovaren-e-trafikat-v-posoka-granichen-punkt-dunav-most-2.html", "text": "С нормална проходимост са пътищата в областта, каза за  Радио „Фокус“ – Видин  дежурният в Областно пътно управление- Видин. Натоварен е трафикът в посока за граничен пункт „Дунав мост 2“, към другите два гранични пункта във Видинска област – „Връшка чука“ и „Брегово“ трафикът е спокоен. Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на Дунав мост 2. Създадена е временна организация на движението. Срокът на ремонтните дейности е до 28 август. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония Във Видин трафикът е натоварен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.07.31", "title": "Видин: С нормална проходимост са пътищата в областта, натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/07/31/2551482/kyustendil-regionalniyat-istoricheski-muzey-izdade-18-ti-tom-ot-svoite-izvestiya.html", "text": "Музеят в Кюстендил издаде 18-ти том от своите известия. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му в тома са събрани научни разработки предимно от колегията, настоящи и някогашни специалисти, в Регионален исторически музей – Кюстендил. Обхващат се епохите на Античността, Средновековието и Новото време. Разработките са ориентирани главно към историята на Кюстендилския край. „Възстановява се практиката от първите издания на поредицата да се публикува и музеен дневник. В настоящите му рубрики се помества библиография на музейните специалисти за периода 2010 – 2015 г., както и информация за представените изложби и дарителите на движими културни ценности”, каза Валентин Дебочички. \r\nВенцеслав ИЛЧЕВ", "date": "2018.07.31", "title": "Кюстендил: Регионалният исторически музей издаде 18-ти том от своите известия"}
{"url": "http://www.focus-news.net/news/2018/07/31/2551477/kyustendil-bez-problemi-i-izchakvaniya-se-izvarshva-preminavaneto-prez-gkpp-gyueshevo.html", "text": "Без проблеми и изчаквания се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.31", "title": "Кюстендил: Без проблеми и изчаквания се извършва преминаването през ГКПП „Гюешево”"}
{"url": "http://www.focus-news.net/news/2018/07/31/2551479/blagoevgrad-dvizhenieto-tryabva-da-se-izvarshva-s-povisheno-vnimanie-po-avtomagistrala-struma-v-uchastaka-novo-delchevo-kulata-poradi-kosene.html", "text": "Движението трябва да се извършва с повишено внимание по автомагистрала „Струма“, в участъка Ново Делчево – Кулата поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Предупреждението е в сила до 3 август. Ремонтни работи пък се извършват по главен път Е-79, в участъка от Симитли до разклона за Брежани, от км 375+000 до км 380+000. Преминаването се осъществява в едната лента за движение до 31 юли. Интензивен към този час е трафикът по автомагистрала „Струма“ и главен път Е-79. Натоварено е и движението по второкласен път – 19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.07.31", "title": "Благоевград: Движението трябва да се извършва с повишено внимание по автомагистрала „Струма“, в участъка Ново Делчево – Кулата поради косене"}
{"url": "http://www.focus-news.net/news/2018/07/31/2551473/pazardzhik-sv-liturgiya-se-otsluzhva-v-hramovete-v-grada-po-povod-bogorodichni-zagovezni.html", "text": ". Православната църква отбелязва на 31 юли празника Богородични заговезни. По този повод в православните храмове в града се отслужва св. Литургия, предаде репортер на  Радио „Фокус“ – Пазарджик . Празникът се чества преди началото на Богородичните пости. На 31 юли се заговява от месо и млечни продукти. На днешния ден се прави трапеза с обредна „заговезнишка пита“, която се чупи, а не се реже. Ястията са блажни. Богородичният пост продължава две седмици и свършва с големия християнски празник Успение на Пресвета Богородица, който е на 15 август, познат сред българите като Голяма Богородица. Богородичният пост е един от четирите многодневни периоди на молитва и въздържание през годината. \r\nВаня НИКОЛОВА", "date": "2018.07.31", "title": "Пазарджик: Св. Литургия се отслужва в храмовете в града по повод Богородични заговезни"}
{"url": "http://www.focus-news.net/news/2018/07/31/2551484/die-zeit-sled-bavariya-i-saksoniya-poiska-vavezhdaneto-na-kontrol-po-granitsite-si.html", "text": "Регионалният министър на вътрешните работи на Саксония Роланд Вьолер (ХДС) настоя за въвеждане на контрол по границите на провинцията, съобщава националният ежедневник  Die Zeit .  \r\nСъгласно думите му, след като Бавария е затегнала контрола по границите си, то мигрантите ще започнат да се „отклоняват“ към други части на Германия, включително към Саксония. „Нуждаем се от защита не само по границите с Австрия, но и по тези с Полша и Чешката република“, поясни Вьолер пред местните медии.  \r\nОт редакцията обаче подлагат на сериозно съмнение твърденията му, че провинцията му е изправена пред проблем с миграционния натиск. Нещо повече – според  Die Zeit   предложенията на саксонския вътрешен министър са взриовопасни, тъй като той настоява за нещо, което го няма никъде извън Бавария – въвеждане на стационарен контрол по границите на провинциите.  \r\nВъзможно е с изявленията си Вьолер да е искал да увери гражданите на Свободната държава Саксония, че тя е добре защитена и че управляващите в Дрезден са готови да пазят границите й. Но има и такива, които са категорични, че основанията му нямат почва. Сред тях са представителите на федералната полиция. Правоохранителните органи са категорични, че наплив на мигранти е имало единствено в пика на бежанската криза от 2015 г. След това обаче случаите на откриване на лица, опитващи се да влязат на територията на Германия от изток, са паднали рязко.  Тереза Герова", "date": "2018.07.31", "title": "Die Zeit: След Бавария – и Саксония поиска въвеждането на контрол по границите си"}
{"url": "http://www.focus-news.net/news/2018/07/31/2551481/vidin-s-15-sm-se-e-povishilo-nivoto-na-reka-dunav-v-rayona-na-grada-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е покачило с 9 см и водният стоеж е 194 см, съобщиха от местната  Хидрометереологична станция . Нивото на реката край Видин е 246 см, регистрираното повишение  е от 15 см. Край Лом през последното денонощие повишението в нивото на реката е 17 см и водният стоеж е 269 см. Нивото на реката край Оряхово  е 157 см, там е регистрирано понижение за последното денонощие от 1 см. Температурата на водата край Ново село е 24,5 градуса, край Оряхово е 25,7 градуса.", "date": "2018.07.31", "title": "Видин: С 15 см се е повишило нивото на река Дунав в района на града през изминалото денонощие"}
{"url": "http://www.focus-news.net/news/2018/07/31/2551486/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "След броени дни стартира едно от най-мащабните културни събития, което се провежда на територията на Свищовска община. Предстои осмото издание на фестивала „Фолклорен извор“, който се организира в свищовското село Царевец. През настоящата година в него ще се включат над 5 хиляди участници от всички краища на страната, а повече за програмата и как протича подготовката ще научите в предаването „Добре дошли в Свищов“ на  Радио „Фокус“ – Велико Търново  от кмета на Свищов и член на журито на фестивала Генчо Генчев. През уикенда в града се проведоха още две мероприятия. Едното от тях е част от културния календар на Свищов от цели 61 години. Става въпрос за организираното традиционно преплуване на река Дунав, което се случва ежегодно в края на юни. Как премина то ще попитаме Борислав Замфиров, зам.-кмет на града. В събота в Свищов бяха и част от участниците в Международния летен семинар по българистика, който се провежда във Велико Търново. Те бяха топло посрещнати от местното ръководство, разгледаха забележителностите в града и останаха с изключителни впечатления. Повече за посещението ще чуете от Маргарита Перникова, началник-отдел „Социално-икономическа политика и финансиращи програми” в местната администрация. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.07.31", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/07/31/2551485/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Регионалният министър на вътрешните работи на Саксония Роланд Вьолер (ХДС) настоя за въвеждане на контрол по границите на провинцията, съобщава националният ежедневник  Die Zeit .  \r\nСъгласно думите му, след като Бавария е затегнала контрола по границите си, то мигрантите ще започнат да се „отклоняват“ към други части на Германия, включително към Саксония. „Нуждаем се от защита не само по границите с Австрия, но и по тези с Полша и Чешката република“, поясни Вьолер пред местните медии.  \r\nОт редакцията обаче подлагат на сериозно съмнение твърденията му, че провинцията му е изправена пред проблем с миграционния натиск. Нещо повече – според  Die Zeit   предложенията на саксонския вътрешен министър са взриовопасни, тъй като той настоява за нещо, което го няма никъде извън Бавария – въвеждане на стационарен контрол по границите на провинциите.  \r\nВъзможно е с изявленията си Вьолер да е искал да увери гражданите на Свободната държава Саксония, че тя е добре защитена и че управляващите в Дрезден са готови да пазят границите й. Но има и такива, които са категорични, че основанията му нямат почва. Сред тях са представителите на федералната полиция. Правоохранителните органи са категорични, че наплив на мигранти е имало единствено в пика на бежанската криза от 2015 г. След това обаче случаите на откриване на лица, опитващи се да влязат на територията на Германия от изток, са паднали рязко. \r\n***  Федералното правителство на Германия блокира поглъщането на две стратегически компании от китайски фирми, отбелязва електронното издание  New Europe , като пояснява, че става въпрос за Берлинската електрическа мрежа (50Hertz) и инженерната компания „Лайфелд“. \r\nВетото, което Берлин наложи на китайските инвестиции изглежда като ехо на американските аргументи за „националната сигурност“. Производството на електричество по дефиниция е „стратегически сектор\", а „Лайфелд“ е свързана с аерокосмическата и ядрената технология. \r\nТова е първото вето на германското правителство върху китайските инвестиции, поясняват от редакцията, като същевременно припомнят, че властите в Берлин може да блокират придобиването на повече от 25% от компания, ако купувачът идва от страна извън Европейския съюз.  \r\nАмбициите на Китай в Германия са насочени към редица стратегически сектори, включително роботика („Кука“), производство на цимент („Пуцмайстер“), машиностроене („Краус-Мафей“), вятърна енергия (WindMW) и управление на отпадъците. Само през 2017 г. са регистрирани 54 китайски поглъщания, чиято стойност беше малко под 12 млрд. евро. \r\nВ допълнение, редица големи германски корпорации подписаха стратегически договори с китайски фирми, които включват дори трансфери на технологии. Сред тези компании са „Фолксваген“, „БМВ“, „Даймлер“, „Сименс“ и „Бош“.  \r\nОпасенията са, че китайските държавни компании се позиционират, за да заемат водеща роля в сектори, в които Германия има конкурентно предимство. New Europe припомня, че до 2025 г. Пекин се надява да се превърне в световен лидер в енергийните системи, биотехнологиите, медицинските технологии, роботиката, космическата промишленост, новите материали и информационните технологии. \r\nКитайските инвестиции в Европа вече включват залози в стратегическата инфраструктура на държавите-членки. Държавните китайски компании понастоящем договарят дял от австрийския фонд IFM и от белгийската електроразпределителна компания Elia. \r\n***  Стотици хора се събраха пред сградата на парламента в Атина на импровизирано бдение, организирано в памет на жертвите на смъртоносните пожари в източната част на Атика, съобщава гръцкото електронно издание  Protothema .  \r\nСъбитието бе организирано след призива на бившия гръцки баскетболист Янис Гагалудис в социалните медии, който подкани хората да се съберат, за да изразят уважение и да поднесат извинение на загиналите в огнения ад, който обхвана района на гръцката столица миналата седмица.  \r\nГагалудис заяви, че се чувства „горд\" заради всички хора, които са напуснали работните си места и са отделили време, за да присъстват на събитието, като добави, че не го е грижа за случващото се зад него (посочвайки сградата на парламента). „Това, което се случва тук, не представлява интерес за мен. Единственото, което можем да направим, е да дадем любов. Искам да благодаря на хората, които дойдоха тук\", заяви бившият спортист. \r\nДържейки дъщеря си на ръце, той обясни, че „всичко започна с нещо, което ме разтревожи заради дъщеря ми. Усетих огромна омраза и ярост. Започнах да пиша нещо и се превърна в това, което виждате. Горд съм от всички хора тук. По-рано човек, изгубил свои близки в пожара, който има изчезнали роднина, който се бори за техния живот,каза – „моля те, не ни забравяй\". Всички трябва да помним това. Природата на гърците е да забравим. По-добре този път не забравяме и да не продължаваме напред\", заключи Гагалудис в речта си пред събралата се група хора. \r\n***  Великобритания предупреди Брюксел, че хиляди европейски инвестиционни фондове ще бъдат застрашени, ако той откаже да се съгласи на исканията за обширно търговско споразумение с град Лондон след Брекзит, пише британският вестник  The Times . \r\nПредставители на британското правителство са започнали да излагат рисковете пред Европейския съюз от следването на твърдия подход към столицата, който е окуражен от французите. \r\nБританската предупредителна стратегия „око за око, зъб за зъб“ е проектирана да подчертава щетите, които могат да бъдат причинени, ако Великобритания не успее да сключи специално споразумение за Лондон. На подобно споразумение се съпротивляваше Мишел Барние, главният преговарящ за Брекзит на ЕС, докато подходът му изглежда сякаш омекна през изминалата седмица. \r\nПо време на среща в Брюксел, британските преговарящи заявиха пред европейските си колеги, че освен ако не се очертаят правила, които да позволят на британските застрахователи и други британски компании за финансови услуги да продават на европейски клиенти, фирмите от ЕС също ще изгубят много. \r\nЕдин по-гласовит привърженик на Брекзит от Консервативната партия заяви, че британският лъв е започнал най-накрая да реве. Но правителствен източник побърза да охлади страстите: „Това не беше предназначено като заплаха. По-скоро искахме да изясним какво могат да изгубят и двете страни, ако не сключим добро споразумение и това беше разбрано в този дух“. \r\nТактиката започва да резонира из цяла Европа, докато се появяват признаци от страни-членки, включително Германия и Холандия, че желаят да омекотят позицията на Европейската комисия дори повече. \r\nХодът идва седмици, след като Великобритания изостави опитите си да задържи Лондон близко свързан с финансите в ЕС, със схема на „взаимно признаване“, предпочитана от повечето финансови компании. \r\nЕвропейските компании се готвят за най-лошото. Николас Макел, изпълнителен директор на Люксембург за финансите заяви, че инвестиционните мениджъри в ЕС са очаквали да изгубят достъп до британския пазар, ако Брюксел не покаже някаква гъвкавост с Лондон. \r\n„Ако ЕС не позволи на британските фондове да бъдат продавани в Европа, Великобритания напълно резонно има право да не позволи на европейските фондове да бъдат продавани във Великобритания. Всеки работи върху предположението, че трябва да приемеш британските фондове, ако искаш да продаваш на самата Великобритания“, заяви Макел. \r\nГоворител на финансовото министерство заяви: „Миналата седмица проведохме позитивни дискусии с Европейска комисия относно нашето предложение за прагматична нова уговорка за финансовите услуги, след като напуснем ЕС“. Преговарящите са намерили „обща почва в признаването на европейското и британското желание да имат контрол върху собствения си процес на взимане на решения и нуждата от двустранен диалог и сътрудничество, което да отрази дълбоко интегрираната природа на британските и европейски финансови пазари“. \r\nПовече от 7 000 т.н. фондове в Европейската икономическа зона имат възможност да продават своите продукти на британските търговци на дребно и институционални инвеститори, но ако реципрочна сделка се окаже невъзможна, те могат да бъдат закрити, твърдят официални представители. \r\nПредупреждението беше направено от делегация в Брюксел, водена от Катерин Брадик, генералният директор за финансови услуги в министерството на финансите на Великобритания. Тя се срещна с официални представители от отдела за финансови услуги на Европейската комисия, познат като „Физма“. Това беше първия път, в който членове от двете страни се срещнаха в лице, за да започнат дискусиите относно бъдещите отношения между Великобритания и ЕС в сферата на финансовите услуги. \r\nЕкипът на Брадик подчерта, че и двете страни могат да изберат погледа върху равностойността, която може да изключи другата страна, но според източник от правителството, като цяло срещата е „преминала добре“. \r\n***", "date": "2018.07.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/31/2551487/varna-obstanovkata-v-oblastta-e-spokoyna-nyama-postapila-informatsiya-za-avariyni-situatsii-po-yazovirnite-steni-i-saorazheniyata-kam-tyah.html", "text": "Все още не е отменено частичното бедствено положение в част от Дългопол, въведено след проливните дъждове в петък. Това съобщи за  Радио „Фокус“ – Варна  оперативният дежурен при Областна администрация – Варна. От Областна администрация допълниха, че реките Камчия, Провадийска и Ана дере на територията на област Варна са в коритата си, не са констатирани разливи през последното денонощие. Според оперативните данни обстановката във Варненска област е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. \r\nСпоред прогнозата на Националния институт по метеорология и хидрология в резултат на валежи са възможни краткотрайни повишения на речните нива в целия Черноморски басейн, но водните количества ще бъдат под прага за внимание. \r\nМарияна ВАЛЕНТИНОВА", "date": "2018.07.31", "title": "Варна: Обстановката в областта е спокойна, няма постъпила информация за аварийни ситуации по язовирните стени и съоръженията към тях"}
{"url": "http://www.focus-news.net/news/2018/07/31/2551490/lovech-shofyorite-da-se-dvizhat-s-povisheno-vnimanie-po-pat--3-rumyantsevo-zlatna-panega-poradi-navodnyavane-na-patnoto-platno-ot-148-do-km-149.html", "text": "Шофьорите да се движат с повишено внимание по път I-3 Румянцево - Златна Панега поради наводняване на пътното платно от 148 до км 149. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци.", "date": "2018.07.31", "title": "Ловеч: Шофьорите да се движат с повишено внимание по път I-3 Румянцево - Златна Панега поради наводняване на пътното платно от 148 до км 149"}
{"url": "http://www.focus-news.net/news/2018/07/31/2551491/burgas-dve-turistki-ot-daniya-i-shvetsiya-sa-bili-ograbeni-v-slanchev-bryag.html", "text": "Две туристки от Дания и Швеция са били ограбени в Слънчев бряг, съобщиха от  ОДМВР- Бургас . На 30 юли около 12.00 часа в Районно управление - Несебър е получено съобщение от 18 годишна датска туристка, отседнала в Слънчев бряг за това, че около 01.00 ч. на същата дата в района на плажната ивица пред бар „Мексо“, й е откраднат мобилен телефон IPhone Х, лични документи и вещи, две дебитни карти и сумата от 1 000 лева и 3 300 датски крони. На 30 юли около 17.30 ч. в Районно управление - Несебър е получено съобщение от 49 годишна шведска туристка, отседнала в Слънчев бряг за това, че предния ден около 11.00 ч. в автобус от градския транспорт, й е извършена джебчийска кражба на сумата от 900 лева. Работата по случаите продължава от служители на Районно управление – Несебър.", "date": "2018.07.31", "title": "Бургас: Две туристки от Дания и Швеция са били ограбени в Слънчев бряг"}
{"url": "http://www.focus-news.net/news/2018/07/31/2551489/shumen-306-lkv-m-e-otchetenoto-kolichestvo-valezhi-v-grada-prez-izminaloto-denonoshtie.html", "text": "30.6 л/кв. м е отчетеното количество валежи в града през изминалото денонощие. Това съобщи за  Радио „Фокус“ - Шумен  Соня Койчева, ръководител на Хидрометеорологичната обсерватория. Във Върбица са са измерени 21.6 л/кв. м, във Венец – 19.4 л/кв. м. В района на Нови пазар отчетеното количество валеж е минимално - 0.6 л/кв. м. \r\nОт ОДМВР съобщиха, че от РДПБЗН са реагирали на три сигнала за отводняване през изминалото денонощие. Получен е сигнал за протекъл покрив на жилищна кооперация на ул. „Света гора“. Не се е наложило отводняване, тъй като при пристигане на екипа, водата се е било оттекла. Преносима мотопомпа е била използвана за отводняване на двор на къща на ул. „Тича“ и сутерен на къща на ул. „Силистра“. \r\nИвелина ИВАНОВА", "date": "2018.07.31", "title": "Шумен: 30.6 л/кв. м е отчетеното количество валежи в града през изминалото денонощие"}
{"url": "http://www.focus-news.net/news/2018/07/31/2551494/plovdiv-sdruzhenie-rodopski-hayduti-otkri-pametna-plocha-na-chetnitsi-na-kapitan-petko-voyvoda-v-selo-dobralak.html", "text": "По инициатива на Димитър Чавдаров,  член на Сдружение „Родопски хайдути“, е издигната паметна плоча в село Добралък. Това съобщиха от  Сдружението .  Плочата е поставена на фасадата на местното читалище с надпис: „В памет на участниците в национално-освободителните борби от с. Добралък:  Павел Костов – основател и председател на РК в Станимака, Георги Стойчев, Панайот Димитров – четници на Петко войвода. Стотици хора отдадоха почит към загиналите за Освобождението.", "date": "2018.07.31", "title": "Пловдив: Сдружение „Родопски хайдути“ откри паметна плоча на четници на Капитан Петко войвода в село Добралък"}
{"url": "http://www.focus-news.net/news/2018/07/31/2551483/varna-sv-liturgiya-se-otsluzhva-v-hramovete-v-grada-za-bogorodichni-zagovezni.html", "text": "Св. литургия за Богородични заговезни се отслужва в храмовете във Варна в присъствието на много миряни, предаде репортер на  Радио „Фокус“ – Варна . Днес православната църква отбелязва Богородични заговезни. От утре започват Богородичните пости, които продължават две седмици и свършват с големия християнски празник – Успение на Пресвета Богородица на 15 август. Днес се заговява от месо и млечни продукти. Приготвя се обредна пита, която не се реже, а се чупи. Телесното самоограничаване по време на поста се изразява най-вече в избягването на обилно хранене. Утре от 9.00 часа в Катедралния храм на Варна ще бъде отслужена Света литургия и Водосвет, а от 18.00 часа – Вечерня с Молебен канон на Пресвета Богородица. \r\nМарияна ВАЛЕНТИНОВА", "date": "2018.07.31", "title": "Варна: Св. литургия се отслужва в храмовете в града за Богородични заговезни"}
{"url": "http://www.focus-news.net/news/2018/07/31/2551492/pregled-na-osnovnite-temi-vav-varnenskiya-pechat.html", "text": "„Помощите за първолаци ще се дават и в натура“ е водещо заглавие в днешния брой на варненския вестник  „Черно море“ . Еднократната помощ за първокласници през т.г. е в размер на 250 лв. и ще се предоставя в пари или под формата на социални инвестиции дрехи, обувки, учебници, канцеларски материали еднократно. Това съобщи директорът на Регионалната дирекция за социално подпомагане във Варна Димитричка Кънчева. Преценката дали помощта ще се изплаща в пари или в натура ще е на социалните работници. „Капитан на кораб и водолаз са любимите морски професии на децата“, информира изданието. Кариерното ориентиране трябва да започне от ранна детска възраст. Това каза Дияна Янева, директор на Центъра за кариерно ориентиране във Варна, по повод започналата Седмица на морските професии. Каква е работата на капитана на кораба, какво се вижда под водата, как и защо се движат корабите. Тези и още отговори ще научат децата от няколко варненски детски градини и училища през тези няколко дни. Седмицата се организира за втора година от Центъра за кариерно ориентиране към община Варна. „Варненка е новата тотомилионерка“, четем в броя. Фиш със случайно избрани числа донесе поредната голяма печалба от Българския спортен тотализатор. Късметлийката Янка Панайотова по традиция получи големия чек за 1 056 810 лв. от играта “6 от 42” в централата на тотото в София. „Лошото време не отказва туристите от Черноморието“, допълва изданието. Макар времето през това лято да е истински кошмар за плажуващите заради непрестанните дъждове, отлив на чуждестранни туристи от Черноморието ни няма, сочи информацията на Варненската туристическа камара. „Като цяло може да се каже, че се запазва равнището от миналата година, а то беше много добро“, уточни проф. Стоян Маринов от камарата.", "date": "2018.07.31", "title": "Преглед на основните теми във варненския печат"}
{"url": "http://www.focus-news.net/news/2018/07/31/2551496/montana-600-litra-dizelovo-gorivo-sa-otkradnati-ot-rumanski-tir-na-glaven-pat-e-79.html", "text": "На 30 юли на път Е-79, между селата Горна Вереница и Винище, е извършена кражба на около 600 литра дизелово гориво от резервоарите на товарен автомобил \"Мерцедес Актрос 1845\" с румънска рег. табела и прикаченото към него ремарке \"Кроне\" с испанска рег. табела, спрян на крайпътна отбивка в посока на движение от Видин към Монтана. Това съобщиха от  ОДМВР- Монтана . Водач на автомобила е румънски гражданин, жител на гр. Брашов. По случая е образувано досъдебно производство по чл. 194, ал. 1 от НК.", "date": "2018.07.31", "title": "Монтана: 600 литра дизелово гориво са откраднати от румънски ТИР на главен път Е-79"}
{"url": "http://www.focus-news.net/news/2018/07/31/2551495/pazardzhik-obshtinskiyat-savet-shte-provede-redovnoto-si-zasedanie.html", "text": "Общинският съвет в Пазарджик ще проведе от 14.00 часа редовното си заседание, предаде репортер на  Радио „Фокус“ – Пазарджик . В дневния ред на заседанието са включени 21 точки. Първата е за актуализация на бюджета на Община Пазарджик. Сред останалите са откриване на процедури за определяне на концесионери на различни обекти, учредяване на безвъзмездно право на ползване на сгради, актуализиране списъка на средищните училища на територията на общината. Предвидено е също приемането на отчет за работата на Общинския съвет и отчет за изпълнение на решенията на местния парламент.  \r\nВаня НИКОЛОВА", "date": "2018.07.31", "title": "Пазарджик: Общинският съвет ще проведе редовното си заседание"}
{"url": "http://www.focus-news.net/news/2018/07/31/2551497/ministar-boil-banov-dokato-ne-zapochnem-da-vazpitavame-v-detsata-rodolyubie-i-znanie-za-tova-shto-e-kulturna-tsennost-shte-govorim-za-palezhi.html", "text": "Докато не започнем да възпитаваме в децата родолюбие и знание за това що е културна ценност, ще говорим за палежи. Това каза министърът на културата Боил Банов след подписване на споразумение за разширяване присъствието на културата, изкуствата и културното наследство в образованието, предаде репортер на  Агенция „Фокус“ . \r\nМинистър Банов посочи, че това подписване се чака вече четвърт век. \"Това е най-важното, което се случва днес на фона на пожара в „Царските конюшни“. Докато не започнем да възпитаваме и да обучаваме в родолюбие, за това що е паметник на културата, що е културна ценност, докато не дадем възможност децата да имат съзнание да бъдат пълноправни граждани на тази държава, ще си говорим за палежи, за неразбиране на законодателството, за подценяване на българщината и на българския дух. Надявам се това споразумение да се превърне в инструмент за това младите хора да имат чувство и съзнание за това кои са и накъде вървят\", коментира министърът.  \r\nЦветилена СИМЕОНОВА", "date": "2018.07.31", "title": "Министър Боил Банов: Докато не започнем да възпитаваме в децата родолюбие и знание за това що е културна ценност, ще говорим за палежи"}
{"url": "http://www.focus-news.net/news/2018/07/31/2551499/mvr-23-ma-dushi-sa-raneni-v-katastrofi-v-stranata-prez-izminaloto-denonoshtie.html", "text": "23-ма души са ранени в катастрофи в страната през изминалото денонощие. Това съобщиха от  пресцентъра на МВР . В София са станали 67 леки и едно тежко пътно произшествие, един човек е ранен. От началото на месеца жертвите в катастрофи са 62. А от началото на годината- 308. \r\nОт 1 януари до 30 юли загиналите в катастрофи са с 45 по-малко спрямо същия период на миналата година.", "date": "2018.07.31", "title": "МВР: 23-ма души са ранени в катастрофи в страната през изминалото денонощие"}
{"url": "http://www.focus-news.net/news/2018/07/31/2551500/shumen-vremenno-e-ogranicheno-dvizhenieto-pri-km-358-na-am-hemus-v-uchastaka-kaspichan-shumen-v-posoka-sofiya-poradi-patnotransportno-proizshestvie.html", "text": "Временно е ограничено движението при км 358 на АМ „Хемус“, в участъка Каспичан – Шумен в посока София, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се пренасочва по обходен маршрут по път I-2 Каспичан – Шумен. \r\nШофьорите да се движат с повишено внимание и съобразена скорост.", "date": "2018.07.31", "title": "Шумен: Временно е ограничено движението при км 358 на АМ „Хемус“, в участъка Каспичан – Шумен в посока София, поради пътнотранспортно произшествие"}
{"url": "http://www.focus-news.net/news/2018/07/31/2551502/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Скопското електронно издание  МКД  публикува изявление на „Обединена македонска диаспора“, най-голямата организация на македонците, живеещи извън пределите на родината си, в което призовава за бойкот като единствен „достоен“ отговор на референдума за името. \r\n„Ние сме против референдум за промяна на конституционното име и затова подкрепяме и се присъединяваме към кампанията на глобалното неполитическо движение \"Ние сме Македония\" за бойкот на референдума, насрочен за 30 септември“, съобщи ОМД. \r\n„Вчера (30 юли – бел.р.), по незаконен начин председателят на парламента Талат Джафери обяви консултативен референдум с 68 гласа „за“ и без нито един глас „против“ или „въздържал се“. Управляващият блок на СДСМ, ДСИ и БЕСА, в отсъствието на депутатите от опозиционната ВМРО-ДПМНЕ, прие въпроса за референдума, който гласи: „Подкрепяте ли членство в ЕС и НАТО чрез приемането на договора между Република Македония и Република Гърция?\". \r\n„Така зададеният въпрос е неприемлив поради манипулативния характер, който прикрива истинския резултат от споразумението с Гърция, включващ промяна на името на Република Северна Македония и заличаване на македонската история и уникалност. В същото време, липсата на опозицията и експертната общественост при приемането на въпроса за референдума, както и консултативния характер на референдума, който позволява политически произвол, независимо от общественото мнение, засягат законовите и демократични стандарти на страната\", се казва в изявлението от ОМД. \r\n***  Коментирайки хода на диалога между Белград и Прищина, ръководителят на сръбската Служба за Косово и Метохия Марко Джурич заяви, че страната му няма нови предложения, повтаряйки, че на този момент все още няма взето решение за нормализиране на двустранните отношения, съобщава електронното издание  Gazeta Express .  \r\n„Повечето западни държави смятат, че въпросът за Косово е сключена сделка. Говорим както с руснаците, така и с американците, с китайците и с всеки, който има идея за компромисно решение\", каза Джурич. Той добави, че все още няма решение за проблема с Косово и че когато такова бъде намерено, „гражданите на Сърбия ще бъдат информирани за това\". \r\n„Най-важното е, че се съгласихме съвместно да решим въпроса за Косово. В момента нямаме предложения, но когато такова има, гражданите ще бъдат информирани\", увери Джурич. \"Забелязвам, че албанците са нервни, все още мислят, че живеят през 1999 г. Този натиск може да бъде наложен и върху Сърбия - но ситуацията сега е драстично различна“, коментира сръбският политик. \r\n***  Стотици хора се събраха пред сградата на парламента в Атина на импровизирано бдение, организирано в памет на жертвите на смъртоносните пожари в източната част на Атика, съобщава гръцкото електронно издание  Protothema .  \r\nСъбитието бе организирано след призива на бившия гръцки баскетболист Янис Гагалудис в социалните медии, който подкани хората да се съберат, за да изразят уважение и да поднесат извинение на загиналите в огнения ад, който обхвана района на гръцката столица миналата седмица.  \r\nГагалудис заяви, че се чувства „горд\" заради всички хора, които са напуснали работните си места и са отделили време, за да присъстват на събитието, като добави, че не го е грижа за случващото се зад него (посочвайки сградата на парламента). „Това, което се случва тук, не представлява интерес за мен. Единственото, което можем да направим, е да дадем любов. Искам да благодаря на хората, които дойдоха тук\", заяви бившият спортист. \r\nДържейки дъщеря си на ръце, той обясни, че „всичко започна с нещо, което ме разтревожи заради дъщеря ми. Усетих огромна омраза и ярост. Започнах да пиша нещо и се превърна в това, което виждате. Горд съм от всички хора тук. По-рано човек, изгубил свои близки в пожара, който има изчезнали роднина, който се бори за техния живот,каза – „моля те, не ни забравяй\". Всички трябва да помним това. Природата на гърците е да забравим. По-добре този път не забравяме и да не продължаваме напред\", заключи Гагалудис в речта си пред събралата се група хора. \r\n***", "date": "2018.07.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/31/2551501/sofiya-vremenno-e-ogranicheno-i-dvizhenieto-v-aktivnata-lenta-na-magistrala-hemus-v-tunel-topli-dol-v-posoka-varna-poradi-remontni-deynosti.html", "text": "Временно е ограничено и движението в активната лента на магистрала „Хемус“,  в тунел „Топли дол“ в посока Варна поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в изпреварващата лента. Шофьорите да се движат с повишено внимание и съобразена скорост.", "date": "2018.07.31", "title": "София: Временно е ограничено и движението в активната лента на магистрала „Хемус“,  в тунел „Топли дол“ в посока Варна поради ремонтни дейности"}
{"url": "http://www.focus-news.net/news/2018/07/31/2551503/burgas-obshtinskiyat-savet-prie-naredba-za-izgrazhdane-i-opazvane-na-zelenata-sistema.html", "text": "Общинският съвет прие Наредба за изграждане и опазване на зелената система, предаде репортер на  Радио „Фокус“ – Бургас .  Изготвена е нова наредба с подробен формуляр, който ще се използва като оценка за опасността, която създава дадена оценка. Досега действащата наредба е от 2008 г. В дадени случаи Общината издава заповеди за отсичане на опасни дървета, но често те биват отменяни от съда. „Фокус“ припомня , че  клон падна върху млада майка на ул. „Александровска” в Бургас на 28 юли т.г. Оказа се, че Общината е  издала заповед за премахване на стари и опасни дървета, но те са били оборени в съда от граждани и зелени организации. \r\nВеселина НИКОЛОВА", "date": "2018.07.31", "title": "Бургас: Общинският съвет прие Наредба за изграждане и опазване на зелената система"}
{"url": "http://www.focus-news.net/news/2018/07/31/2551506/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за дейността  на новооткрития Общински детски комплекс в Пещера. Повече за дейността и летните инициативи за потребителите му ще бъде Стоян Йовчев, експерт в Общината. В предаването ще ви разкажем и как ще протече Ентофестивалът в града, а какви състави ще участват и какви ще бъдат изненадите на тазгодишното издание ще научим от Димитър Павлов, експерт по културата в Община Пещера. Читалището в село Радилово е подготвило поредица от летни инициативи за малки и големи, като се очакват и чуждестранни гости, които да бъдат запознати с традициите и обичаите в пещерския край.  \r\nТелефоните за връзка със студиото са 0885 606692 и 034 420020.", "date": "2018.07.31", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/07/31/2551504/ministarat-na-vatreshnite-raboti-valentin-radev-shte-dade-redoven-mesechen-brifing.html", "text": "Министърът на вътрешните работи Валентин Радев ще даде редовен месечен брифинг. Това съобщиха от  пресцентъра на МВР . Началото е от 13.00 часа в сградата на МВР.", "date": "2018.07.31", "title": "Министърът на вътрешните работи Валентин Радев ще даде редовен месечен брифинг"}
{"url": "http://www.focus-news.net/news/2018/07/31/2551507/sport-nabil-fekir-shte-podpishe-nov-dogovor-s-olimpik-lion.html", "text": "Капитанът на Олимпик Лион Набил Фекир ще подпише нов договор, съобщава специализираното издание  France Football , като уточнява, че настоящото споразумение на футболиста е до лятото на 2020 г. \r\n25-годишният французин бе много близо до трансфер в Ливърпул. Двата клуба обаче не успяха да се разберат за трансферната сума. Така Фекир остана в редиците на Олимпик Лион.", "date": "2018.07.31", "title": "Спорт: Набил Фекир ще подпише нов договор с Олимпик Лион"}
{"url": "http://www.focus-news.net/news/2018/07/31/2551508/veliko-tarnovo-nad-1-000-kutii-tsigari-bez-banderol-sa-izzeti-pri-spetsializirana-politseyska-operatsiya-na-teritoriyata-na-obshtina-gorna-oryahovitsa.html", "text": "Голямо количество контрабандни цигари са иззети при спецакция на служители на полицейското управление в Горна Оряховица, съобщиха от  ОДМВР – Велико Търново . Безакцизната стока е намерена вчера до жилище в град Лясковец. Полицейските служители установили двама мъже на 51 и 62 години от същия град в момент на сделка с 50 кутии от незаконната стока. След претърсване в жилище в града, обитавано от 62-годишния мъж са намерени и иззети още 142 кутии цигари от различни марки. По случая е образувано досъдебно производство.  \r\nСъщата вечер в Горна Оряховица, след допуснато нарушение по Закона за движение по пътищата за проверка е бил спрян лек автомобил „Хонда“, управляван от 63-годишен мъж от Г. Оряховица и 45-годишен пътник в него. В автомобила униформените намерили и иззели 80 кутии цигари, без бандерол. При проведени допълнителни оперативно-издирвателни мероприятия в избено помещение на жилищна сграда в града са намерени и иззети още 1 000 кутии цигари от различни марки. Срещу двамата са образувани бързи производства. \r\nРаботата по документиране на престъпната дейност и на четиримата продължава.", "date": "2018.07.31", "title": "Велико Търново: Над 1 000 кутии цигари без бандерол са иззети при специализирана полицейска операция на територията на община Горна Оряховица"}
{"url": "http://www.focus-news.net/news/2018/07/31/2551510/haskovo-kmetat-dobri-belivanov-podari-na-evropeyskata-vitseshampionka-mariya-magdalena-kireva-kristalno-kopie-na-statuyata-na-sveta-bogoroditsa.html", "text": "Кристално  копие на статуята на Света Богородица подари кмета на община Хасково Добри Беливанов на европейската вицешампионка по вдигане на тежести Мария-Магдалена Кирева, съобщиха от  общината . Щангистката заедно с треньора Живко Архондев показаха на кмета трите сребърни медала от Европейското първенство за кадети и кадетки в Милано, Италия. Хасковската състезателка е втора в категория до 69 килограма при кадетките до 17 години с двубой от 186 килограма. По думите на треньора  Мария-Магдалена е успяла да се пребори за сребърните медали в  изключителна конкуренция. Има шанс щангистката да получи олимпийска квота. „Гордея се с постиженията на хасковските спортисти, пожелавам на Мария Магдалена още по-големи успехи“ , каза кметът Добри Беливанов. Той оцени високо вицешампионската й титла. Кметът допълни, че вече е подписал протокола на комисията, разпределяща субсидията от 400 хиляди лева от общинския бюджет за финансово подпомагане на спортните клубове, според гласуваното от Общински съвет Хасково. Има няколко клуба, които са подали възражение срещу разпределението на средствата. Най- високата сума е  60 239 лева /за Бадминтон клуб Хасково/, а най –ниската 87 лева /за СКХГ „ Калия“/. 32 клуба са подали искане за подпомагане, комисията е отстранила три от тях заради несъответствие с изискванията на наредбата, така 29 спортни клуба  ще получат субсидия. 23 са в индивидуалните спортове, а 6 от колективните.", "date": "2018.07.31", "title": "Хасково: Кметът Добри Беливанов подари на европейската вицешампионка Мария-Магдалена Кирева кристално копие на статуята на Света Богородица"}
{"url": "http://www.focus-news.net/news/2018/07/31/2551498/ministar-krasimir-valchev-s-blizo-polovin-milion-leva-sme-finansirali-poseshteniya-na-uchenitsi-v-muzei-i-drugi-kulturni-institutsii.html", "text": "С близо половин милион лева сме финансирали посещения на ученици в музеи и други културни институции. Това каза министърът на образованието и науката Красимир Вълчев след подписване на споразумение за разширяване присъствието на културата, изкуствата и културното наследство в образованието, предаде репортер на  Агенция „Фокус“ . \r\n„Радостен съм, че подписахме това споразумение. То е част от приобщаването на културните институции към образованието, защото няма съмнение, че двете институции трябва да са в активно взаимодействие. Децата трябва да се запознаят с историята и да ги мотивираме в по-голяма степен да придобият знания в областта на историята и природните науки чрез посещения на музеите“, каза още министър Вълчев. Той посочи, че това дава възможност на учениците още и да се срещнат и с музейните работници и изследователи и да научат нови неща от тях. По думите му по този начин те ще придобиват не само знания, но и умения. \r\n„Ще стимулираме тези посещения и не само през часовете, но и ще финансираме дейности чрез интереси. МОН разработва нормативен акт за организиране и финансиране на дейности по интереси. Досега имаме редица посещения в музеи и други културни институции, обща стойност, която е платена, е близо половин милион. И макар това да не е малко, не е и достатъчно“, каза още Вълчев и припомни, че тази година е стартиран и модул за музеите като образователна среда.  \r\nЦветилена СИМЕОНОВА", "date": "2018.07.31", "title": "Министър Красимир Вълчев: С близо половин милион лева сме финансирали посещения на ученици в музеи и други културни институции"}
{"url": "http://www.focus-news.net/news/2018/07/31/2551511/dimitar-nikolov-kmet-na-burgas-obshtinata-dalzhi-pod-13-ot-usvoeniya-resurs-po-nalozheni-finansovi-korektsii-koeto-e-mnogo-po-dobre-ot-ostanalite-obshtini-v-stranata.html", "text": "Община Бургас не се различава от всички големи общини в страната и Европа. Това каза кметът Димитър Николов по време на дебатите на редовното заседание на Общинския съвет по приемането на годишен отчет за изпълнение на бюджета и на сметките за средства от Европейския съюз на Община Бургас към 31 декември 2017 г., предаде репортер на  Радио „Фокус“ – Бургас . „С радост бих почерпил опит от община, която се управлява от БСП и приходите не са от данъци, такси, а от друг вид дейност като например общински търговски дружества. Аз лично такава Община не познавам“, каза още Николов. По думите му от около 6 - 7 години практиката на управляващите органи е да санкционират бенефициентите в страната, за да могат по-ефективно да се влагат средства в спешни дейности и да налагат финансови корекции. „Политиката на финансовите органи е тези корекции да са между 5% и 25%. Общините дължат около 2% от усвоения ресурс по наложени финансови корекции. Ние изчислихме колко е този процент за Бургас и той е под 1.3%, което е значително много по-добре от останалите общини в страната“, допълни Николов. \r\nСпоред него това се дължало от една страна на по-добрата ефективност и професионализма и подготовката при кандидатстване на европейските проекти, а от друга страна на прецизността, с която гледали последните директиви от Европейската комисия и управляващите органи. \r\nВеселина НИКОЛОВА", "date": "2018.07.31", "title": "Димитър Николов, кмет на Бургас: Общината дължи под 1.3% от усвоения ресурс по наложени финансови корекции, което е много по-добре от останалите общини в страната"}
{"url": "http://www.focus-news.net/news/2018/07/31/2551512/kyustendil-izvarshva-se-pochistvane-na-pametnika-na-todor-aleksandrov-v-grada.html", "text": "Извършва се почистване на паметника на Тодор Александров в Кюстендил, предаде репортер на  Радио „Фокус” – Кюстендил . Върху монументалната композиция се нанася препарат, след което се измива с водоструйка. Преди това са ремонтирани нарушени части от паметния знак. Сменена е и мраморната плоча, върху която е изписано името на лидера на Вътрешната македонска революционна организация. Инициативата е на местната организация на ВМРО в Кюстендил. Тя е по повод 115-годишнина от отбелязването на Илинденско-Преображенското въстание. В Кюстендил тази годишнина ще бъде отбелязана на 2 август от 11.00 часа пред паметния знак. Настоящият паметник на войводата е официално открит през месец декември 1991 година. На гърба на паметника са прикрепени три паметни плочи с имената на видни дейци на организацията, загинали за свободата на Македония. Първият паметник на Тодор Александров в Кюстендил е открит на 7 август 1927 година. Първоначално паметникът е разположен източно от централния градски площад, в парка пред сградата на общината. През 1934 година е преместен в дъното на парка, а 1946  година е разрушен. \r\nВенцеслав ИЛЧЕВ", "date": "2018.07.31", "title": "Кюстендил: Извършва се почистване на паметника на Тодор Александров в града"}
{"url": "http://www.focus-news.net/news/2018/07/31/2551509/ministar-boil-banov-sled-15-avgust-shte-bade-resheno-kakav-shte-e-statutat-na-tsarskite-konyushni.html", "text": "След 15 август ще бъде решенo какъв ще е статутът на „Царските конюшни“. Това каза пред журналисти министърът на културата Боил Банов след подписване на споразумение за разширяване присъствието на културата, изкуствата и културното наследство в образованието, предаде репортер на  Агенция „Фокус“ . \r\n„Най-важното, което се случва около „Царските конюшни“ днес е подписването на това споразумение. Защото трябва от най-ранна възраст да образоваме и възпитаваме нашите деца, които са бъдещите учени и бизнесмени на тази държава. Именно те ще закупуват такива имоти и ще се грижат за тях. Трябва да започнем да ги учим що е то културно наследство, колко е важно за съществуването ни и за бъдещето. Така че това подписване е много по-реално от това да седнем да си говорим, когато някой инфантил запали нещо. Това е смисълът, това е най-ключовото, което правим днес“, обясни министърът. \r\nВъв връзка с процедурата по пожара в „Царските конюшни“, Банов обясни, че след 15 август ще бъде решен какъв ще е статутът на имота. „Институтът действа в момента, ще вкара документацията, която е подготвена. Към този момент „Царските конюшни“ са под закрилата на Закона за културното наследство. Именно тя ще даде статута на културна ценност. А този статут сам по себе си е едно отношение на държавата към културни обекти, той няма да промени границите и режимите – никакво надстрояване, никакво бутане, никаква възможност за промени“, обясни културният министър. \r\nНа въпрос какъв ранг ще има статута, който ще бъде даден след 15 август, той отговори: „Вероятно национално – такова е предложението. Това е високо значение с високи охранителни режими.“ \r\nЦветилена СИМЕОНОВА", "date": "2018.07.31", "title": "Министър Боил Банов: След 15 август ще бъде решенo какъв ще е статутът на „Царските конюшни“"}
{"url": "http://www.focus-news.net/news/2018/07/31/2551514/92-zakona-i-77-resheniya-e-prielo-narodnoto-sabranie-ot-nachaloto-na-godinata.html", "text": "Според справка подготвена от парламентарния пресцентър и дирекция „Пленарни заседания, парламентарен контрол и финални текстове“ от началото на годината 44-тото Народно събрание е приело 92 закона и 77 решения. Това съобщиха от  пресцентъра на парламента . От 1 януари до 26 юли 2018 г. в Народното събрание са постъпили 115 законопроекта, като 69 от тях са внесени от народни представители. Предложените проекти на решения са 113, от които 95 са на депутати, внесен е и един проект за декларация. От началото на годината 44-тото Народно събрание е провело 83 пленарни заседания, три от които извънредни. От 1 януари до 26 юли 2018 г. в Народното събрание са постъпили 996 въпроса и 46 питания на народни представители. Били са проведени разисквания по седем питания, по два вота на недоверие на Министерския съвет и са осъществени седем изслушвания. Отговори са получени на 869 от зададените 996 въпроса на народни представители и на 35 от 46 питания. От началото на годината парламентарен контрол е провеждан в 25 пленарни заседания. За осъществяване на контролната функция на Народното събрание са използвани 100 часа и 51 минути. На най-много въпроси и питания от началото на годината са отговорили министърът на финансите Владислав Горанов – 123, министърът на регионалното развитие и благоустройството Николай Нанков – 119, министърът на земеделието, храните и горите Румен Порожанов – 106, министърът на вътрешните работи Валентин Радев – 100, министърът на здравеопазването Кирил Ананиев – 98, министърът на околната среда и водите Нено Димов – 57, министърът на образованието и науката Красимир Вълчев – 55, министърът на труда и социалната политика Бисер Петков – 45, заместник министър-председателят по обществения ред и сигурността и министър на отбраната Красимир Каракачанов – 26, министърът на културата Боил Банов – 26 и т.н. Най-много въпроси и питания са отправили народните представители Георги Гьоков – 74, Георги Стоилов – 70, Иван Димов Иванов – 67, Иван Валентинов Иванов – 43, Георги Йорданов – 40, Любомир Бонев – 40, Илиян Тимчев – 34, Кристина Сидорова – 34, Светла Бъчварова – 34, Надя Клисурска-Жекова – 31 и т.н.", "date": "2018.07.31", "title": "92 закона и 77 решения е приело Народното събрание от началото на годината"}
{"url": "http://www.focus-news.net/news/2018/07/31/2551515/plovdiv-ogranichava-se-dvizhenieto-na-krastovishteto-na-ul-kapitan-andreev-v-asenovgrad-zaradi-remont.html", "text": "Затваря се кръстовището на ул. „Капитан Андреев” в Асеновград за два дни. Това съобщиха за  Радио „Фокус“ - Пловдив  от Общината. Кръстовището ще е затворено на 1 и 2 август, заради изграждане на канализация на ул. „Капитан Андреев”. Ще бъде поставена необходимата пътна сигнализация по времето на извършваните ремонтни дейности, уверяват от общината. \r\nЗа временната организация на движение са уведомени РУП - Асеновград, РСПБЗН - Асеновград и МБАЛ - Асеновград.", "date": "2018.07.31", "title": "Пловдив: Ограничава се движението на кръстовището на ул. „Капитан Андреев” в Асеновград заради ремонт"}
{"url": "http://www.focus-news.net/news/2018/07/31/2551505/kathimerini-kray-bregovete-na-atina-e-namereno-tyaloto-na-oshte-edin-zaginal-chovek.html", "text": "Второ тяло бе намерено в морето край бреговете на Глифада, предградие в южната част на Атина, съобщава електронното издание на гръцкия вестник  Kathimerini , като се позовава на данни от бреговата охрана.  \r\nСпоред първоначалната информация тленните останки са на човек на около 50-годишна възраст. Все още не е известно дали мъртвецът е жертва на опустошителните горски пожари, които миналата седмица отнеха живота на повече от 90 души. \r\nВ понеделник в близост до крайбрежието, засегнато от опустошителните горски пожари, водолази извадиха тялото на загинал човек. Усилията им за издирване на удавилите се в опит да се спасят от пламъците продължават.  \r\nМеждувременно пожарната служба съобщи, че са идентифицирани телата на 70 от загиналите.  Тереза Герова", "date": "2018.07.31", "title": "Kathimerini: Край бреговете на Атина е намерено тялото на още един загинал човек"}
{"url": "http://www.focus-news.net/news/2018/07/31/2551517/dots-d-r-margarita-bakracheva-za-dobra-adaptatsiya-na-rabota-sled-otpusk-e-dobre-da-izlezem-ot-ramkata-tryabva.html", "text": "За добра адаптация на работа след отпуск е добре да излезем от рамката „трябва“. Това каза доц. д-р Маргарита Бакрачева, психолог в интервю за  Агенция „Фокус“ . По думите й не е добре да се ограничаваме преди почивката да мислим за нея, за да сме изцяло концентрирани с нещата, които правим, като тези съвети важат за периода на адаптация и след връщането ни от ваканция. „Когато усетим, че сме разсеяни, разконцентрирани или някъде сме отишли в други мисли, не е много благоразумно да потискаме, това което усещаме в момента“, посочи тя. Бакрачева отбеляза, че е добре да се опитаме да го лимитираме с времето. “Ако се чувстваме свръхнапрегнати или просто сме изключили от това, което правим е добре да си отделяме 10, 15, 30 минути, в които се отдаваме на съответното усещане за разсеяност или неспокойствие“, отбеляза тя. Според нея след изтичането на този период ще се чувстваме много повече в кондиция. „Това са принципите, които трябва да следваме. Да не отричаме това, което в момента ни е в мислите и усещанията, да му дадем пространство, но този отрязък от време да го конкретизираме в рамков диапазон“, каза още тя.  Доц. д-р Маргарита Бакрачева обясни, че по този начин не си забраняваме, не насочваме енергията си в това да потискаме емоциите и мислите си, напротив ние им се оставяме, но за определен брой минути, след което сме готови да приключим и да се върнем отново в стандартната ни роля.   Пълния текст на интервюто четете по-късно в „Мнение”", "date": "2018.07.31", "title": "Доц. д-р Маргарита Бакрачева: За добра адаптация на работа след отпуск е добре да излезем от рамката „трябва“"}
{"url": "http://www.focus-news.net/news/2018/07/31/2551493/gazeta-express-sarbiya-nyama-predlozheniya-za-kosovo.html", "text": "Коментирайки хода на диалога между Белград и Прищина, ръководителят на сръбската Служба за Косово и Метохия Марко Джурич заяви, че страната му няма нови предложения, повтаряйки, че на този момент все още няма взето решение за нормализиране на двустранните отношения, съобщава електронното издание  Gazeta Express .  \r\n„Повечето западни държави смятат, че въпросът за Косово е сключена сделка. Говорим както с руснаците, така и с американците, с китайците и с всеки, който има идея за компромисно решение\", каза Джурич. Той добави, че все още няма решение за проблема с Косово и че когато такова бъде намерено, „гражданите на Сърбия ще бъдат информирани за това\". \r\n„Най-важното е, че се съгласихме съвместно да решим въпроса за Косово. В момента нямаме предложения, но когато такова има, гражданите ще бъдат информирани\", увери Джурич. \"Забелязвам, че албанците са нервни, все още мислят, че живеят през 1999 г. Този натиск може да бъде наложен и върху Сърбия - но ситуацията сега е драстично различна“, коментира сръбският политик.  Тереза Герова", "date": "2018.07.31", "title": "Gazeta Express: Сърбия „няма предложения“ за Косово"}
{"url": "http://www.focus-news.net/news/2018/07/31/2551513/ministar-boil-banov-ohranitelen-rezhim-na-kulturnite-tsennosti-ne-oznachava-che-shte-naredim-tam-militsioner-uchitel-militsioner-uchitel-za-da-gi-pazyat.html", "text": "След 15 август ще бъде решен какъв ще е статутът на „Царските конюшни“. Това каза пред журналисти министърът на културата Боил Банов след подписване на споразумение за разширяване присъствието на културата, изкуствата и културното наследство в образованието, предаде репортер на  Агенция „Фокус“ . \r\n“Не можем да сложим жива охрана на културните ценности като „Царските конюшни“, но можем да променяме съзнание. Даването на статута за културна ценност дава възможност на собствениците да търсят инвестиции по програми и проекти, за да ги поддържат, което е важно и ключово. Но фактически като охранителен режим не означава, че ще наредим там милиционер, учител, милиционер, учител да ги пазят. Не е това смисълът на закона“, каза още Банов и посочи, че смисълът на закона е ясно да казва какво може и какво не може в такива обекти. \r\nНа въпрос дали очаква на 15 август собствеността на всички частни имоти в „Царските конюшни“ вече да бъде изяснена, Банов отговори, че това едва ли ще стане. „Собствеността е толкова объркана във времето – толкова е отдавана, преотдавана на различни собственици, на учреждения. Някои не са си вадили актове, други са. Тази намеса на тези агресивни собственици, които разделиха земята от имотите, също допълнително усложнява нещата. Много дела има там, не е приятна ситуацията. Но пак казвам, че тя не е от вчера или от днес. Премиерът дори уволни един областен управител заради тази каша. Важното за нас и за обществото е, че независимо от имотните каши създадени там, тази културна ценност се е охранявала и ще се охранява категорично“, коментира Банов. \r\nЦветилена СИМЕОНОВА", "date": "2018.07.31", "title": "Министър Боил Банов: Охранителен режим на културните ценности не означава, че ще наредим там милиционер, учител, милиционер, учител, за да ги пазят"}
{"url": "http://www.focus-news.net/news/2018/07/31/2551518/na-300-deputatski-vaprosa-sa-otgovorili-ministrite-ot-kabineta-borisov-3-v-chetvartata-plenarna-sesiya.html", "text": "За периода от 16 април до 26 юли 2018 г. членовете на правителството са отговорили на 300 въпроса и 11 питания. Това съобщиха от  пресцентъра на парламента . На най-много въпроси и питания са отговорили министърът на земеделието, храните и горите Румен Порожанов – 62, министърът на здравеопазването Кирил Ананиев – 32, министърът на вътрешните работи Валентин Радев – 32, министърът на регионалното развитие и благоустройството Николай Нанков – 29, министърът на образованието и науката Красимир Вълчев – 26, министърът на труда и социалната политика Бисер Петков – 20, министърът на околната среда и водите Нено Димов – 20, министърът на финансите Владислав Горанов – 14, министърът на транспорта, информационните технологии и съобщенията Ивайло Московски - 12, министърът на културата Боил Банов – 12 и т.н.  \r\nНай-много въпроси и питания са отправили народните представители Георги Гьоков – 35, Георги Стоилов – 32, Иван Димов Иванов – 29, Георги Йорданов и Кристина Сидорова – 18, Илиян Тимчев – 16, Любомир Бонев – 15, Анелия Клисарова, Иван Валентинов Иванов и Светла Бъчварова – 14.  \r\nОт народни представители от ПГ „БСП за България“ са внесени най-много въпроси и питания – 324 въпроса и 13 питания. От ПГ „Обединени патриоти“ са отправили 34 въпроса и едно питане, от ПГ на ПП ГЕРБ – 16 въпроса и 3 питания, от ПГ на ДПС – 8 въпроса и от ПГ на ПП ВОЛЯ – 7 въпроса.  \r\nПрез четвъртата си сесия 44-тото Народно събрание е приело 43 закона и 51 решения. Парламентът е имал 43 редовни и две извънредни пленарни заседания. В периода от 16 април до 26 юли 2018 г. са внесени 73 законопроекта, като 47 от тях са на народни представители. Постъпили са 71 проекта за решения, от тях 59 са от депутати.  \r\nИзползваното време за осъществяване на контролната функция на парламента през четвъртата сесия е 50 часа и 28 минути, като парламентарният контрол е провеждан в 13 пленарни заседания. В Народното събрание от 16 април до 26 юли 2018 г. са постъпили 392 въпроса и 17 питания. В този период е имало шест изслушвания, три разисквания по питане и един вот на недоверие на Министерския съвет.  \r\nПроведени са разисквания по питания за политиката за интеграция на хората с увреждания, за Националната здравна карта на Република България и за политиката на правителството по въпросите на миграцията в България и Европа.", "date": "2018.07.31", "title": "На 300 депутатски въпроса са отговорили министрите от кабинета „Борисов 3“ в четвъртата пленарна сесия"}
{"url": "http://www.focus-news.net/news/2018/07/31/2551519/shumen-horata-s-uvrezhdaniya-organizirat-palatkov-lager-i-mitingi-v-grada-s-iskane-za-politiki-garantirashti-sotsialnoto-im-vklyuchvane.html", "text": "Палатков лагер и митинги организират хората с увреждания в Шумен до 5 август, предаде репортер на  Радио „Фокус“ - Шумен . Днес палатка беше издигната в градинката срещу сградата на Областната администрация. Издигнати са е редица лозунги: „Осигурете достъпна жизнена среда“, „Не на реформи, отнемащи права“, „Искаме интеграция, а не дискриминация“ и др. По график през деня там ще има представители на хората със зрителни увреждания и на Национално представителните организации на хората с увреждания от Шумен.  \r\nЛюбомирка Лазарова от Регионалната организация на слепите посочи, че няма да се събират подписи, а са избрали тази форма на протест, за да подкрепят исканията на хората с увреждания, поставени на дневен ред пред правителството. Тя обясни, че настояват органиченият финансов ресурс да не разделя и противопоставя хората с увреждания, а да се използва за политики, гарантиращи социалното включване на цялата тази общност. „Крайно време е всички заинтересовани страни да седнат на масата за преговори, за да намерят правилните решения в интерес на всички нуждаещи се от подкрепа. Необходим е отговорен и конструктивен диалог“, посочи Лазарова. Тя уточни, че хората с увреждания са за приемане на нов Закон за хората с увреждания и нов Закон за социалните услуги, в който да бъде регламентирана и личната помощ. „Ние, хората с увреждания, не сме съгласни че тази чужда помощ трябва да се използва само за рехабилитация, здравеопазване и медицина. Нашите хора, които са в трудоспособна възраст, смятат, че от нея може от нея да се отделят средства за образование, за трудова и професионална заетост, за достъпна архитуктурна среда, затова се борим тази чужда помощ да си остане такава, каквато е, или ако тя се разпределя, това да става правомерно между всички хора, които се нуждаят от нея“, заяви Лазарова. По думите ѝ хората с увреждания няма да допуснат решения на парче, а настояват за диалог с правителството за комплексен подход, увеличаване на средствата за социална политика в рамките на възможностите на бюджета, справедливото им разпределение и приемане на механизми за ефективен контрол при изразходването им. \r\nИвелина ИВАНОВА", "date": "2018.07.31", "title": "Шумен: Хората с увреждания организират палатков лагер и митинги в града с искане за политики, гарантиращи социалното им включване"}
{"url": "http://www.focus-news.net/news/2018/07/31/2551523/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес ще си припомним за младия карловски войвода Петър Юруков. В продължение на 6 години Петър Юруков воюва за свободата на македонските българи, участва в Илинденско-Преображенското въстание като войвода на чета в Тиквеш и загива само на 23 години след тежък бой с турска потеря. За Петър Юруков ще ни разкаже директорът на Историческия музей в Карлово Мария Деянова. Ще разберем още как в Карлово ще почетат 115-ата годишнина от Илинденско-Преображенското въстание от Мирослав Колев, директор на Общинската библиотека. \r\nВ днешното предаване ще чуем как премина работната среща с официална делегация от град Дзинан, Китай. Тяхното посещение бе с цел проучване на възможности за сътрудничество, инвестиции и приятелски обмен между двете държави. Зам.-кметът Стойо Карагенски направи обстойна презентация на община Карлово. От какво се интересуват китайците и има ли бъдеще в това сътрудничество ще ни каже зам.-кметът на Карлово. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.07.31", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/07/31/2551522/afp-vaorazheni-litsa-shturmuvaha-pravitelstvena-sgrada-v-dzhalalabad-atakata-prodalzhava.html", "text": "Въоръжени нападатели щурмуваха правителствена сграда в източния афганистански град Джалалабад, предава  AFP , като уточнява, че атаката все още е в ход. \r\nНападателите са проникнали в сградата след най-малко две експлозии. По данни на местните власти те са нахлули в служба за бежанци. В района на атаката обаче са разположени седалищата на няколко организации, пояснява агенцията.  \r\nКъм настоящия момент не се привежда допълнителна информация, включително за ранени или загинали.  Тереза Герова", "date": "2018.07.31", "title": "AFP: Въоръжени лица щурмуваха правителствена сграда в Джалалабад, атаката продължава"}
{"url": "http://www.focus-news.net/news/2018/07/31/2551521/nsi-nay-golyam-dyal-sred-aktivnite-predpriyatiya-imat-tezi-bez-naeti-litsa-kato-zaemat-487-ot-obshtiya-broy-za-2016-g.html", "text": "Най-голям относителен дял в съвкупността на активните предприятия през целия период (2012 - 2016 г.) имат активните предприятия с нула наети лица. През 2016 г. техният брой е 169 625 и съставлява 48.7% от всички активни предприятия. В следващата група „1 - 4 наети“ попадат 127 187 предприятия, или 36.6% от общия брой за 2016 година. Най-нисък е делът на предприятията в групата „5 - 9 наети лица“. Средно за периода той е 7.3%, а в групата „10 и повече наети лица“ средно за разглеждания петгодишен период попадат 7.9% от активните предприятия. Това сочи  статистика на Националния статистически институт (НСИ)  от изследването на демографските събития на предприятията в България за 2016 г. и проследяването на динамиката им за петгодишен период. \r\nОбект на наблюдението са предприятията, класифицирани по секторите на Класификацията на икономическите дейности (КИД - 2008), без група 64.2 (Дейност на холдингови дружества), дефинирани в Регламент (ЕО) на ЕП и на Съвета № 295/2008 за структурната бизнес статистика. През 2016 г. в България са действали 347 962 активни предприятия, което е с 2.6% повече в сравнение с предходната 2015 година. \r\nПо аналогия на статистиката на населението бизнес демографията описва жизнения цикъл на предприятията - от тяхното раждане през оцеляването и развитието до смъртта им. По-конкретно, бизнес демографията представя данни за броя активни предприятия, броя новородени предприятия, относителния дял на оцелелите предприятия, броя умрели предприятия, както и данни за промяната на заетостта в тях към определен момент. \r\nДо 2008 г. данните за демографията на предприятията в ЕС се събират на европейско ниво на доброволен принцип (джентълменско споразумение). България участва в хармонизираното събиране на данни за демография на предприятията от 2006 г. (когато е проследено развитието на родените предприятия през 2003 и 2004 година). През 2010 г. за първи път показателите са изчислени въз основа на новата Класификация на икономическите дейности (КИД - 2008). \r\nС приемането на Регламент (ЕО) на ЕП и на Съвета № 295/2008 от 11 март 2008 г. относно структурната бизнес статистика се създава правна основа и се очертава общата рамка за събиране, обхват, изготвяне, предоставяне и оценка на хармонизирани статистически данни за демографията на предприятията в ЕС. \r\nНай-голям относителен дял в съвкупността на активните предприятия през целия период (2012 - 2016 г.) имат активните предприятия с нула наети лица. През 2016 г. техният брой е 169 625 и съставлява 48.7% от всички активни предприятия. В следващата група „1 - 4 наети“ попадат 127 187 предприятия, или 36.6% от общия брой за 2016 година. Най-нисък е делът на предприятията в групата „5 - 9 наети лица“. Средно за периода той е 7.3%, а в групата „10 и повече наети лица“ средно за разглеждания петгодишен период попадат 7.9% от активните предприятия. \r\nБроят на заетите лица в групата „10 и повече наети лица“ съставлява 69.4% от заетите в периода 2012 - 2016 г., докато делът на предприятията в тази група е едва 7.9% от общия брой активни предприятия. И обратно - срещу големия брой активни предприятия в групата с нула наети лица - 45.7%, стои малък брой заети лица - 6.5% от общия брой на заетите лица в страната.От общия брой предприятия в разглежданите сектори на икономиката 12.5% са новородени през 2016 година. За последните пет години средногодишно са се раждали 12.2% от броя на активните през периода предприятия. \r\nЗа периода 2012 - 2016 г. най-висок относителен дял имат новородените предприятия в сектор G - „Търговия; ремонт на автомобили и мотоциклети“, като средно за петгодишния период този дял е 43.5%. Същевременно най-нисък е делът на новородените предприятия в сектор B - „Добивна промишленост“ - едва 0.1% средно за периода. Тази тенденция се запазва и през 2016 година. Като цяло структурата на родените предприятия по икономически сектори остава относително стабилна през разглеждания петгодишен период. \r\nПрез наблюдавания период от 2012 до 2016 г. най-голям е броят на новородените предприятия, които не са наемали работна ръка. В групата „0 наети“ през 2016 г. попадат 29 635 новородени предприятия, следвани от групата с 1 до 4 наети - 12 291. През същата година новородените предприятия с 10 и повече наети лица са само 558. \r\nОт всички родени през 2015 г. предприятия 81.1% оцеляват една година по-късно, като в групата с „10 и повече наети“ този относителен дял е 91.5%. \r\nПрез 2015 г. новородените предприятия са 40 358, като от тях 32 745 са преживели успешно 2016 година. Най-висок е делът на оцелелите предприятия в сектор H - „Транспорт, складиране и пощи“ - 89.1%, а най-нисък - в сектор D - „Производство и разпределение на електрическа и топлинна енергия и на газообразни горива“ - 58.7%. \r\nОт 2011 г., с отдалечаване от годината на раждане, се наблюдава тенденция на намаляване на броя на оцелелите предприятия и за четирите групи предприятия според броя на наетите в тях. \r\nДелът на предприятията, родени през 2011 г. и все още активни пет години по-късно - през 2016 г., е 4.7%. Най-жизнеспособни са предприятията от сектор D - „Производство и разпределение на електрическа и топлинна енергия и на газообразни горива“, където делът на единиците, оцелели през петгодишния период е 13.2%. Стойността на този показател е най-ниска за предприятията от сектор B - „Добивна промишленост“ - 2.9%. \r\nОбщият брой на заетите лица в родените през 2015 г. и оцелели през 2016 г. предприятия за разглежданите тринадесет сектора на КИД - 2008 е 86 493 души. В три сектора са концентрирани 60.8% от всички заети: G - „Търговия; ремонт на автомобили и мотоциклети“ - 30.8%, C - „Преработваща промишленост“ - 17.9%, и I - „Хотелиерство и ресторантьорство“ - 12.0%. \r\nПрез 2016 г. разпределението на заетостта в тези предприятия е следното: група „1 - 4 наети“ - 38.7%; група „0 наети“ - 31.3%; група „10 и повече наети“ - 20.2%; група „5 - 9 наети“ - 9.7%. \r\nДанните за умрелите предприятия през 2015 г. са предварителни, което се дължи на специфичната методология за определянето им. През 2015 г. са умрели 34 853 предприятия, или 10.0% от броя на активните предприятия през същата година, в резултат на което работните си места са загубили 2.7% от заетите през годината. \r\nПрез разглежданата 2015 г. 43.4% от умрелите предприятия са  класифицирани в сектор G - „Търговия; ремонт на автомобили и мотоциклети“. \r\nНай-жизнеспособни са предприятията от сектори B - „Добивна промишленост“,  \r\nЕ - „Доставяне на води; канализационни услуги, управление на отпадъци и възстановяване“, и D - „Производство и разпределение на електрическа и топлинна енергия и на газообразни горива“,  \r\nкато при тях умрелите предприятия са под 1%.", "date": "2018.07.31", "title": "НСИ: Най-голям дял сред активните предприятия имат тези без наети лица, като заемат 48.7% от общия брой за 2016 г."}
{"url": "http://www.focus-news.net/news/2018/07/31/2551520/plovdiv-obshtinskiyat-pluven-baseyn-mladost-shte-bade-zatvoren-za-planov-remont-ot-1-avgust.html", "text": "Общинският плувен басейн „Младост“ в Пловдив ще бъде затворен за планов ремонт от 1 август 2018 г. до 2 септември 2018 г., включително. Това съобщиха за  Радио „Фокус“ - Пловдив  от Общината. През този период ще бъде сменена тръбната инсталация на преливниците, стълбичките към водното съоръжение, предстои цялостно пребоядисване на съблекалните и на всички санитарни помещения. В ремонтните дейности са включени още монтаж на нови входни врати, профилактика на осветлението и други. \r\nБасейн „Младост“ ще отвори врати за тренировки на клубовете и за посещения на гражданите на 3 септември 2018 г.", "date": "2018.07.31", "title": "Пловдив: Общинският плувен басейн „Младост“ ще бъде затворен за планов ремонт от 1 август"}
{"url": "http://www.focus-news.net/news/2018/07/31/2551524/faz-germanskiya-sad-opravda-obvinyaemiya-za-neonatsistko-napadenie-v-dyuseldorf.html", "text": "Предполагаем неонацист бе оправдан от германски съд за бомбената атака в Дюселдорф от 2000-та г., съобщава германският национален ежедневник  Die Frankfurter Allgemeine Zeitung .  \r\nРалф Шпайс бе освободен от обвинения в опит за убийство на 12 души. Той бе подведен под отговорност за експлозия в западната част на града, избухнала в следобедните часове на 27 юли 2000 г. в близост до гарата. При нападението загина новородено дете.  \r\nКъм онзи момент Шпайс е бил известен на полицията като десен екстремист. Престъплението шокира цяла Германия и привлече вниманието на международната общност, припомнят от редакцията. Тереза Герова", "date": "2018.07.31", "title": "FAZ: Германския съд оправда обвиняемия за „неонацистко“ нападение в Дюселдорф"}
{"url": "http://www.focus-news.net/news/2018/07/31/2551528/sport-viktoriya-azarenka-zapochna-s-pobeda-uchastieto-si-na-turnira-v-san-hose.html", "text": "Виктория Азаренка започна с победа участието си на турнира в Сан Хосе. Бившата водачка в ранглистата се наложи над Катерина Бондаренко с 6:3, 6:7, 7:5 в двубой, продължил два часа и 34 минути.  \r\nВ следващия кръг Азаренка ще играе срещу испанката Гарбине Мугуруса.  Резултати от другите срещи от кръга: \r\nМадисън Кийс-Айла Томлянович 6:4, 6:1; \r\nДаниеле Роуз Колинс – Даниеле Лао 7:6, 6:3; \r\nМария Сакари – Кристина Макхейл 6:2, 6:2; \r\nСофия Кенин – Вероника Чепеде 6:4, 6:4.", "date": "2018.07.31", "title": "Спорт: Виктория Азаренка започна с победа участието си на турнира в Сан Хосе"}
{"url": "http://www.focus-news.net/news/2018/07/31/2551525/ruska-boyadzhieva-zam-kmet-burgas-osnoven-problem-s-transponiraneto-na-evropeyskoto-zakonodatelstvo-e-che-pravilata-na-ek-po-koito-se-pravyat-monitoring-i-odit-neprekasnato-se-promenyat.html", "text": "Основен проблем с транспонирането на европейското законодателство е, че ние работим в много динамична среда и правилата на самата европейска комисия, по които се правят мониторинг и одит, непрекъснато се променят. Това каза на редовното заседание на Общински съвет - Бургас зам.-кметът на Община Бургас Руска Бояджиева, предаде репортер на  Радио „Фокус“ – Бургас . „През 2014 г. бяха въведени тотално нови правила за обществените поръчки и финансови корекции, които бяха наложени ретроактивно, т.е. със задна дата от 2007 г. Голяма част от сигналите за нередност към нас са отправени след 2014 г. Това означава, че към момента на провеждане на тръжните процедури ние сме следвали българското законодателство“, каза още Бояджиева. По думите ѝ за периода 2007 - 2013 година към Общината са отправени сигнали за нередности по процедури за над 3 млн. лв. Тя уточни, че делата все още са в ход. „За периода 2007 - 2013 г. правилата бяха такива, че ние нямахме право на възражение по административно-процесуалния кодекс и жалехме по граждански дела около 2 години“, допълни Бояджиева. \r\nСпоред специалистите на Община Бургас отчетът е изготвен според изискванията на Министерството на финансите. А за финансовото състояние важни критерии са кредитният рейтинг и бюджетното салдо в края на годината. Така Община Бургас е на 3-то или 4-то  място в страната по изпълнение на показателите. \r\nВеселина НИКОЛОВА", "date": "2018.07.31", "title": "Руска Бояджиева, зам.-кмет Бургас: Основен проблем с транспонирането на европейското законодателство е, че правилата на ЕК, по които се правят мониторинг и одит, непрекъснато се променят"}
{"url": "http://www.focus-news.net/news/2018/07/31/2551526/dots-d-r-margarita-bakracheva-nasochvane-na-pogleda-nagore-v-dyasno-za-okolo-1-minuta-pomaga-za-osvobozhdavane-na-naprezhenieto.html", "text": "Насочване на погледа нагоре в дясно за около 1 минута, дава много добър ефект за освобождаване на напрежението или ако за нещо сме се ядосали, като тази една минута създава по-приятно усещане и възприемане на света. Това каза доц. д-р Маргарита Бакрачева, психолог в интервю  за  Агенция „Фокус“ . Като друг съвет за по-добра концентрация на работното място преди и след излизането ни в отпуска тя препоръча да се концентрираме максимално в момента „тук и сега“. “Обикновено винаги планираме и се опитваме да вкараме всичко в график и ако нещо не е наред, както този сезон ни изненада за съжаление с неприятна прогноза, хората остават с усещането за неизживяност“, коментира тя. По думите й всеки един момент остава сам за себе си и ние може да намерим нещо по-приятно в него. „Не трябва да пропускаме усещането за всеки един отрязък от нощта и деня, за всяка една част от денонощието, да се опитаме максимално да бъдем в момента, а не да мислим за това какво ни предстои или кога трябва нещо да направим“, обясни доц. д-р Баркрачева. Според нея всичко, което ни отклонява от момента тук и сега малко или много ни кара да изживеем по-непълноценно мига, независимо с какво се занимаваме. “Трябва да се научим да поглъщаме със всички сетива света, водата, цветята и листата - имам предвид пълното активиране и на петте сетива, ние чуваме нещата около себе си и трябва да се наслаждаваме на това около нас“, посочи тя.   Пълния текст на интервюто четете по-късно в „Мнение”", "date": "2018.07.31", "title": "Доц. д-р Маргарита Бакрачева: Насочване на погледа нагоре в дясно за около 1 минута, помага за освобождаване на напрежението"}
{"url": "http://www.focus-news.net/news/2018/07/31/2551488/omd-boykotat-e-edinstveniya-dostoen-otgovor-na-referenduma-za-imeto.html", "text": "Скопското електронно издание  МКД  публикува изявление на „Обединена македонска диаспора“, най-голямата организация на македонците, живеещи извън пределите на родината си, в което призовава за бойкот като единствен „достоен“ отговор на референдума за името. \r\n„Ние сме против референдум за промяна на конституционното име и затова подкрепяме и се присъединяваме към кампанията на глобалното неполитическо движение \"Ние сме Македония\" за бойкот на референдума, насрочен за 30 септември“, съобщи ОМД. \r\n„Вчера (30 юли – бел.р.), по незаконен начин председателят на парламента Талат Джафери обяви консултативен референдум с 68 гласа „за“ и без нито един глас „против“ или „въздържал се“. Управляващият блок на СДСМ, ДСИ и БЕСА, в отсъствието на депутатите от опозиционната ВМРО-ДПМНЕ, прие въпроса за референдума, който гласи: „Подкрепяте ли членство в ЕС и НАТО чрез приемането на договора между Република Македония и Република Гърция?\". \r\n„Така зададеният въпрос е неприемлив поради манипулативния характер, който прикрива истинския резултат от споразумението с Гърция, включващ промяна на името на Република Северна Македония и заличаване на македонската история и уникалност. В същото време, липсата на опозицията и експертната общественост при приемането на въпроса за референдума, както и консултативния характер на референдума, който позволява политически произвол, независимо от общественото мнение, засягат законовите и демократични стандарти на страната\", се казва в изявлението от ОМД. Тереза Герова", "date": "2018.07.31", "title": "ОМД: Бойкотът е единствения достоен отговор на референдума за името"}
{"url": "http://www.focus-news.net/news/2018/07/31/2551529/dobrich-obshtinskiyat-savet-prie-promenite-v-naredbata-za-reda-za-pridobivane-upravlenie-i-razporezhdane-s-obshtinsko-imushtestvo.html", "text": "Общинският съвет прие Наредба за изменение и допълнение на Наредба за реда за придобиване, управление и разпореждане с общинско имущество, предаде кореспондентът на  Радио „Фокус” – Варна . Всяка година се приема Програма за управление и разпореждане с имотите, общинска собственост. Това става по предложение на кмета на Общината. Според новите моменти в разпоредбите Общински съвет приема план за действие за общинските концесии в съответствие със Закона за концесиите и годишна Програма за управление и разпореждане с имотите – общинска собственост, по предложение на кмета на Общината. Програмата се приема най-късно до приемането на бюджета на Общината за съответната година и може да бъде актуализирана през годината, като при необходимост се извършва и актуализация на общинския бюджет. Програмата съдържа прогноза за очакваните приходи и необходимите разходи, свързани с придобиване, управление и разпореждане с имоти,  общинска собственост, описание на имотите, които Общината има намерение да предложи за предоставяне под наем, за продажба, за внасяне като непарична вноска в капитала на търговски дружества, за учредяване на ограничени вещни права, както и за възлагане чрез концесия, също и описание на имоти, които Общината има намерение да предложи за замяна срещу имоти на граждани или юридически лица, с подробно описание на нуждите и вида на имотите, които Общината желае да получи в замяна. Включени са описание на имотите, които Общината има намерение да придобие в собственост, и способите за тяхното придобиване, обекти, за изграждането на които е необходимо отчуждаване на частни имоти и други данни, определени от Общинския съвет. Допълнена е разпоредба, касаеща имоти или части от тях, предоставени за управление на образователни институции, които прилагат системата на делегиран бюджет, които не са необходими за провеждане на учебно-възпитателния процес, могат да се отдават под наем, при условие, че за това не е на лице пречка или противоречие с  дейността на образователната институция. Пълният текст с новите моменти в Наредбата е публикуван на сайта на Общината.  \r\nЖулиета НИКОЛОВА", "date": "2018.07.31", "title": "Добрич: Общинският съвет прие промените в Наредбата за реда за придобиване, управление и разпореждане с общинско имущество"}
{"url": "http://www.focus-news.net/news/2018/07/31/2551530/blagoevgrad-vazmozhni-sa-poroyni-navodneniya-v-sledobednite-chasove-vav-vodosborite-na-rilskite-pritotsi-na-reka-mesta.html", "text": "Днес и през следващите дни в следобедните и вечерни часове, в резултат на валежи ще има краткотрайни повишения на речните нива в целия Западнобеломорски басейн, сочи справка на  сайта на Националният институт по метеорология и хидрология към БАН . По-значителни ще са повишенията на водните нива до 2 август във водосборите на Рилските и Пиринските притоци на реките Струма и Места. Днес повишения ще има във водосборите на реките Цапаревска, Лебница и Струмешница – притоци на река Струма и във водосбора на река Доспат. В резултат на интензивни валежи са възможни поройни наводнения в следобедните часове във водосборите на Рилските притоци на река Места.", "date": "2018.07.31", "title": "Благоевград: Възможни са поройни наводнения в следобедните часове във водосборите на Рилските притоци на река Места"}
{"url": "http://www.focus-news.net/news/2018/07/31/2551534/vitseprezidentat-iliyana-yotova-sazdavaneto-na-balgarski-kulturen-institut-e-mashtabna-ideya-za-koyato-e-neobhodim-natsionalen-konsensus.html", "text": "Създаването на Български културен институт по примера на „Сервантес“ и „Гьоте“ е мащабна идея, за която е необходим национален консенсус. Идеята е неподвластна на предизборни кампании и мандати. Това заяви вицепрезидентът Илияна Йотова на среща на „Дондуков“ 2 с ръководството на Асоциацията на българските училища в чужбина (АБУЧ), съобщиха от  прессекретариата на държавния глава.  По думите на вицепрезидента този институт е силен инструмент за културна дипломация, за влияние и популяризиране на българската държава навън, за запазване на българското самосъзнание на сънародниците ни зад граница.   \r\nСлед няколкомесечни разговори и срещи с различните институции, ангажирани с темата, вече е създадена експертна група, която разработва концепцията за Български културен институт. От ръководството на АБУЧ приеха с готовност поканата на Илияна Йотова да се включат с идеи. Създаването на такъв институт среща широка подкрепа сред интелектуалната общност в България. В последните месеци са проведени над 30 срещи с учени, университетски преподаватели, писатели, поети, представители на различни творчески организации. От АБУЧ се присъединиха към общото мнение, че е по-добре да се създаде специален закон за тази институция.  \r\nИдеята за създаване на Български културен институт не е нова. Тя е записана в приетата през 2014 г. стратегия за българите в чужбина. Предложено е институтът да носи името на патриарха на българската литература Иван Вазов.  \r\nВсе още липсва целенасочена държавна политика за българските училища зад граница. На думи всички заявяват подкрепа, но на практика тя липсва. Това споделиха от ръководството на АБУЧ. „Със сигурност знаем, че стоите зад гърба ни“ – с тези думи председателят на асоциацията Ирина Владикова се обърна към вицепрезидента и й благодари за патронажа на 11-ата годишна конференция на АБУЧ, която се проведе миналата седмица.  \r\nУспехите, предизвикателствата, които срещат в работата си, и идеите за справяне с тях споделиха с Илияна Йотова от ръководството на АБУЧ. Сред обсъдените теми бяха необходимостта от улесняване на регламента за приемане на наши сънародници в българските висши учебни заведения, проблемът с лекторатите по български език в чуждестранните университети и командироването на преподаватели от България, промяната на ДДС за учебници и книги.  \r\n„Съществува голяма пробойна между неделните училища и лекторатите по български език. Учениците нямат мотив да продължат образованието си в тях, тъй като не получават документ за владеене на български език“, отбеляза вицепрезидентът. Илияна Йотова изрази тревога, че във все повече университети в големи европейски градове е прекъсната традицията за  изучаване на български език.  \r\nВицепрезидентът е категорична, че владеенето на български език трябва да бъде задължително изискване при даването на гражданство. „Българското гражданство не означава само един документ, освен право, той е и задължение към държавата“, отбеляза Илияна Йотова. От АБУЧ споделиха практиката в други държави, където освен по езика се полага и изпит по история. На определен период от време получилите чуждо гражданство отново се подлагат на изпити.", "date": "2018.07.31", "title": "Вицепрезидентът Илияна Йотова: Създаването на Български културен институт е мащабна идея, за която е необходим национален консенсус"}
{"url": "http://www.focus-news.net/news/2018/07/31/2551531/reuters-edinadeset-dushi-sa-zaginali-pri-vzriv-na-kraypatna-bomba-v-afganistan.html", "text": "Единадесет души са загинали, след като автобус се е натъкнал на крайпътна бомба в западната афганистанска провинция Фарах, предава  Reuters , като се позова на местните власти.  \r\nИнцидентът се е случил на магистралата, свързваща провинциите Херат и Хелманд, около 4:30 часа местно време. Данните за пострадалите са противоречиви: според екипите за бърза помощ има 11 загинали и 31 ранени, а според полицията жертвите са седем, а пострадалите – 27.  \r\nКрайпътните бомби са една от често използваните тактики от талибаните. Цивилното население продължава да е засегнато от все по-кръвопролитните сблъсъци между афганистанското правителство и бунтовнически групировки като талибаните. По данни на ООН през 2017 г. в Афганистан са загинали 3438 цивилни, а 7015 са били ранени. Тереза Герова", "date": "2018.07.31", "title": "Reuters: Единадесет души са загинали при взрив на крайпътна бомба в Афганистан"}
{"url": "http://www.focus-news.net/news/2018/07/31/2551535/shumen-9-godishno-dete-e-postradalo-pri-katastrofata-na-avtomagistrala-hemus-kray-novi-pazar.html", "text": "9-годишно дете е пострадало при катастрофата на автомагистрала „Хемус“ край Нови пазар. Това съобщиха от  ОДМВР - Шумен . Сигналът за произшествието е подаден в 09.12 часа днес в оперативната дежурна част на ОДМВР. Съобщено е, че на автомагистрала „Хемус“, малко след бензиностанцията край Нови пазар е възникнал пътен инцидент. На място са насочени екипи на полицията, пожарната и спешната помощ. При пристигане е установено, че произшествието е възникнало между лек автомобил с пернишка регистрация и товарен автомобил с варненска. По първоначална информация водачът на лекия автомобил, който е пътувал в посока към Шумен е застигнал товарния автомобил и се е ударил в задната му част. В резултат на удара товарният автомобил се е преобърнал на пътя.  \r\nВ МБАЛ - Шумен за преглед е откарано 9- годишно дете, което е пътувало в лекия автомобил. Детето е с контузия на главата, контактно. Извършват му се изследвания в болничното заведение. Водачите и на двата автомобила са правоспособни, тествани са за алкохол, наличие не е отчетено. Работата по изясняване на причините довели до инцидента продължава, на място се извършва оглед. Движението се пренасочва по пътя Русе - Варна. Водачите да шофират с разумна скорост.", "date": "2018.07.31", "title": "Шумен: 9-годишно дете е пострадало при катастрофата на автомагистрала „Хемус“ край Нови пазар"}
{"url": "http://www.focus-news.net/news/2018/07/31/2551532/mvr-326-kub-m-nezakonno-dobita-darvesina-i-11-motorni-triona-sa-izzeti-pri-politseyska-operatsiya-v-gurkovo.html", "text": "Вчера, на територията на Гурково, бе проведена специализирана полицейска операция, съобщиха от  пресцентъра на МВР.  В нея участваха служители на ОДМВР – Стара Загора и Дирекция „Жандармерия“, съвместно с експерти на ТП „Държавно горско стопанство“ – Гурково. Целта на действията бе установяването на лица, съхраняващи незаконно добита дървесина.  \r\nВ хода на акцията са проверени 43 жилища и 60 души. Образувани са 10 бързи производства. Иззети са 32,6 куб. м незаконно добита дървесина и 11 моторни триона. Съставени са 16 акта за установяване на административно нарушение по Закона за горите и по един - по Закона за български документи за самоличност и по Закона за опазване на селскостопанското имущество.", "date": "2018.07.31", "title": "МВР: 32,6 куб. м незаконно добита дървесина и 11 моторни триона са иззети при полицейска операция в Гурково"}
{"url": "http://www.focus-news.net/news/2018/07/31/2551527/plovdiv-okrazhna-prokuratura-povdigna-obvineniya-na-dvama-armentsi-za-opit-za-ubiystvo-vav-vrazka-s-prostrelyaniya-mazh-v-kv-karshiyaka.html", "text": "Окръжна прокуратура – Пловдив повдигна обвинения на двама мъже за опит за предумишлено убийство. Това съобщи за  Радио „Фокус” - Пловдив  говорителят на Апелативна прокуратура. Прокуратурата образува досъдебно производство за опит за убийство на 33-годишен пловдивчанин след постъпване на 29 юли 2018 г. на сигнал за стрелба с пострадал в кв. „Кършияка” в Пловдив. В резултат на извършените от ОД на МВР – Пловдив незабавни оперативно-издирвателни мероприятия са установени и задържани извършителите на престъплението. \r\nНа 30 юли 2018 г. към наказателна отговорност за опит за предумишлено убийство са привлечени двама арменски граждани със статут на постоянно пребиваващи на територията на Република България. С.Х. на 28 години е обвинен, че е действал като извършител на деянието, а А.О. на 30 г. – като негов помагач. \r\nОпитът за убийство е бил извършен след множество действия по приготовлението му, включително набавяне на оръжие, установяване местоживеенето, навиците и маршрутите на пострадалия, набавяне на средства за маскиране, оставяне на телефоните на обвиняемите на значително разстояние от мястото на престъплението, придвижване с автомобил до мястото на стрелбата и незабавно оттегляне оттам по същия начин. Именно поради тези действия, престъплението е квалифицирано като предумишлено. \r\nОбвиняемите са задържани за срок от 72 часа с постановление на наблюдаващия прокурор, в рамките на които ще бъде внесено искане в Окръжен съд – Пловдив за вземане спрямо тях на мярка за неотклонение „Задържане под стража”. \r\nУстановено е, че и двамата обвиняеми са осъждани. С.Х. е осъждан общо три пъти – за нанасяне на телесни повреди и хулиганство, като престъплението, в което понастоящем е обвинен, е извършено в изпитателния срок на условното му осъждане. А.О. е осъждан веднъж – за притежание на наркотични вещества, като настоящото му деяние също е в изпитателния срок на условното му осъждане. \r\nПредвиденото от закона наказание за престъплението е лишаване от свобода от 15 до 20 години, доживотен затвор и доживотен затвор без замяна. \r\nРазследването е в активна фаза, като са извършени огледи, разпитани са свидетели, назначени са експертизи.", "date": "2018.07.31", "title": "Пловдив: Окръжна прокуратура повдигна обвинения на двама арменци за опит за убийство във връзка с простреляния мъж в кв. „Кършияка”"}
{"url": "http://www.focus-news.net/news/2018/07/31/2551533/margarita-pernikova-obshtina-svishtov-izklyuchitelno-uspeshno-beshe-poseshtenieto-na-uchastnitsite-v-mezhdunarodniya-leten-seminar-po-balgaristika-v-svishtov.html", "text": "Като изключително успешно, завладяващо и емоционално определиха посещението си в Свищов участниците в 41-вия Международен летен семинар по българистика, който се провежда във ВТУ „Св. св. Кирил и Методий“. Това каза в предаването „Добре дошли в Свищов“ на  Радио „Фокус“ – Велико Търново  една от организаторките на визитата Маргарита Перникова, началник-отдел „Социално-икономическа политика и финансиращи програми” в местната администрация. Тя припомни, че Общината участва за пръв път в семинара. „Заради това ние имахме желание да представим всички възможности пред гостите, чрез които те да се докоснат максимално близо до богата история и традиция на града, както и до самобитния дарителски дух на Свищов. Да, като организатори ние сме изключително удовлетворени от всичко, което направихме“, коментира още Перникова. Тя уточни,че групата също е останала много доволна и голяма част от участниците са заявили, че ще се върнат отново в Свищов. „Един от коментарите бе по повод на изпълнението на арт-школата „Творецът“ с  хореограф Явор Узунов. Те направиха своя спектакъл върху античния слънчев часовник. Коментарът беше „Най-доброто, разтърсващо и вдъхновяващо изпълнение, в което се вплитат по едни нетрадиционен и странен начин младежката визия и хип-хопът с българския фолклор“, допълни Маргарита Перникова. Тя посочи, че Общината вече има план за следващото си участие в семинара и очаква нова покана. \r\nЛуиза ТРАНЧЕВА", "date": "2018.07.31", "title": "Маргарита Перникова, Община Свищов: Изключително успешно беше посещението на участниците в Международния летен семинар по българистика в Свищов"}
{"url": "http://www.focus-news.net/news/2018/07/31/2551536/pazardzhik-folklorni-sastavi-ot-shest-darzhavi-shte-se-predstavyat-na-etnofestivala-kultura-na-badeshteto-i-badeshte-na-kulturata-v-peshtera.html", "text": "Етнофестивалът „Култура на бъдещето и бъдеще на културата“ се открива в Пещера в 19.00 часа. Това съобщи за  Радио „Фокус“ – Пазарджик  Димитър Павлов, експерт в Общината. Заради лошото време и очакваните валежи и двата фестивални дни ще се проведат в залата на читалище „Развитие“. Концертът ще започне с приветствие от кмета на Пещера Николай Зайчев. „Ако времето позволява откриването на фестивала ще бъде съпътствано от Дефиле на участниците. Те ще извървят маршрута от Железния град на ул. „3 март” –  ул. „М. Такев – ул. „Д. Горов” до пл.“България“. В 19.00 часа ще има Концерт на фолклорни  състави – от Украйна, Франция и Македония. Във вторият фестивален ден програмата ще започне в 19.00 часа с Концерт на фолклорни  състави от Грузия, Мексико и Индонезия“, уточни Павлов. Той допълни, че във вторият фестивален ден от 20.30 часа ще бъде поставен финал на Етнофестивала и ще бъдат наградени участниците. \r\nАлбена ЖИЛЕКОВА", "date": "2018.07.31", "title": "Пазарджик: Фолклорни състави от шест държави ще се представят на Етнофестивала „Култура на бъдещето и бъдеще на културата“ в Пещера"}
{"url": "http://www.focus-news.net/news/2018/07/31/2551538/nkzhi-na-1-avgust-se-navarshvat-130-godini-ot-ofitsialnoto-otkrivane-na-tsentralnata-gara-v-sofiya.html", "text": "На 1 август т.г. се навършват 130 години от официалното откриване на Централна гара София. Това съобщиха от пресцентъра на  НКЖИ . Първоначалната сграда е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 г. Тази сграда е напълно разрушена на 15 април 1974 г., а новата по проект на арх. Милко Бечев е открита на 6 септември 1974 г. На 3 април 2014 г. започна цялостен ремонт на гарата със средства от Оперативна програма „Транспорт“, който приключи в началото на 2016. \r\nПо този повод и по случай Деня на железничаря, който по традиция се отбелязва през първата неделя на август, на 1 август от 12.00 часа в чакалнята на гарата ще се състои фолклорен флашмоб. Служители на железницата, ансамбъл Българани и пътници ще отбележат годишнината на знаковата сграда с празнични хора. \r\nСлед Освобождението Австро-Унгария, Сърбия, България и Турция се задължават да построят на своите територии съответните железопътни участъци на международната трансбалканска железница Виена - Цариград. За страната ни това е участъкът Цариброд -  София – Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция.    \r\nНепосредствено след това в Народното събрание на България се внася закон за построяването на железопътната линия Цариброд - София – Вакарел. Предприемачът Иван Грозев създава българско акционерно дружество, което получава залог от Българската народна банка. Съгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация. Откриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристигна първият международен влак от Лондон и Париж  (легендарният Ориент експрес), който отпътува рано на другия ден за Пловдив, Одрин и Цариград. \r\nЗа времето си гара София е била най-внушителната не само за България, но и за Балканите. Сградата е била едноетажна, дълга е 96 м. и широка – 12 м., в източната и в западната част е оформена с втори етаж, а в средата със скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците има 3 чакални: първи клас с червени кадифени канапета, втори клас – със зелени и трети клас – с дървени пейки. В мазето е парното отделение и банята за персонала.  \r\nПлановата схема е типична за този вид сгради – обширен централен вестибюл през два етажа и странични крила. Външната архитектура е с италиански ренесансови форми. Гарата се е осветявала от газови лампи. До главната врата на перона, под перонния часовник, е имало голяма камбана, а по-късно звънец:  първи звънец – продажба на билети, втори– качване на пътниците и сбогуване, с трети – тръгване на влака. \r\nЗа пръв началник на Софийската гара е назначен Йосиф Карапиров, служител в Хиршовата железница. \r\nОтбелязването на годишнина от съществуването на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания „Железопътна инфраструктура“ и „Холдинг БДЖ“ ЕАД.", "date": "2018.07.31", "title": "НКЖИ: На 1 август се навършват 130 години от официалното откриване на Централната гара в София"}
{"url": "http://www.focus-news.net/news/2018/07/31/2551539/zam-ministar-boyko-penkov-otkri-parvata-laboratoriya-za-neinvazivna-skrining-diagnostika-za-vrodeni-genetichni-zabolyavaniya-na-ploda-v-sbalag-maychin-dom.html", "text": "Зам.-министърът на здравеопазването д-р Бойко Пенков откри първата лаборатория за неинвазивна скрининг диагностика за вродени генетични заболявания на плода в СБАЛАГ „Майчин дом“, предаде репортер на  Агенция „Фокус“ .  Лабораторията е създадена с подкрепата на Министерството на здравеопазването и ще работи съвместно с първия самостоятелен Медицински център към болницата. Изпълнителният директор на УАГБ „Майчин дом“ доц. Иван Костов заяви: „С лабораторията ще минимализираме риска при изследването на това дали бебето има генетично заболяване. Няма да поставяме в риск живота на бебето и майката“. „Получихме поздравления от министъра на здравеопазването Кирил Ананиев, който е в МС при премиера“, посочи той.  \r\nРазкритата лаборатория за дородов ДНК тест прави възможно провеждането на високо-технологични изследвания, които са редки и досега са правени само в лаборатории в чужбина. Това е първата подобна лаборатория в България и на Балканския полуостров. Откриването й ще намали драстично разходите за обслужване и ще позволи тестовете да се правят на двойно по-ниска цена. Лабораторията ще се ръководи от проф. Алексей Савов, завеждащ националната генетична лаборатория.  \r\nМедицинският център към болницата ще предлага най-новата и модерна апаратура в областта на извънболничната АГ помощ - офис хистероскопия, вагинално подмладяване, спектрален скриниг за рак на шийката на матката, скрининг за рак на гърдата, фетална морфология на всички нива, женска консултация и др. Центърът ще се ръководи от д-р Мирослав Георгиев и д-р Иван Диков. \r\nЕдин от най-сериозните проблеми, свързани с бременност при жени след 30-ата година, са заболяванията, свързани с генетични аномалии на плода. От днес „Майчин дом“ разполага със собствена лаборатория за изследване на тези заболявания.  \r\nСБАЛАГ „Майчин дом“ се ръководи от доц. Иван Костов, в болницата работят 650 служители, които се грижат за 30 хил. пациенти годишно. Броят на извършените раждания само за 2017 година достига 3910. „Майчин дом“ е най-голямата и най-старата специализирана АГ болница в страната.  \r\nБиляна ИВАНОВА", "date": "2018.07.31", "title": "Зам.-министър Бойко Пенков откри първата лаборатория за неинвазивна скрининг диагностика за вродени генетични заболявания на плода в СБАЛАГ „Майчин дом“"}
{"url": "http://www.focus-news.net/news/2018/07/31/2551537/veliko-tarnovo-nad-120-dushi-se-vklyuchiha-v-61-voto-prepluvane-na-reka-dunav-koeto-se-provede-kray-svishtov.html", "text": "Над 400 бяха зрителите на 61-вото преплуване на река Дунав, което се проведе край Свищов, плувците бяха 123-ма. Въпреки лошото време организаторите определят настоящото издание на спортната проява като изключително успешно. В предаването „Добре дошли в Свищов“ на  Радио „Фокус“ – Велико Търново  зам.-кметът на Община Свищов Борислав Замфиров посочи, че участниците и зрителите са били от цялата страна. Събитието беше официално открито от депутата от 44-тото Народно събрание Станислава Стоянова.  \r\nБяха раздадени грамоти за участие на всички плувци. „С отличие си тръгнаха гостите от Елена, които бяха наградени за най-голяма група – 44 човека. Най-възрастен участник беше 84-годишният Кольо Тодоров от Бургас, а най-малкият – 4-годишният Борис Танев от Елена. Михаил Качаунов от Велико Търново получи наградата за участник, преплувал най-много пъти реката край Свищов. Това бе неговото 55-то участие в масовото преплуване на Дунав“, обясни още зам.-кметът. Призове получиха и три семейства, преплували заедно реката. Специална награда получи главният спасител на преплуването, който празнуваше 60-годишният си юбилей. \r\nИ тази година масовото преплуване на река Дунав се проведе със съдействието на Министерството на отбраната (Командването на сухопътни войски), Военно подразделение 28 880 – гр. Белене, Дирекция „Речен надзор” към Изпълнителна агенция „Морска администрация”, Регионална дирекция „Гранична полиция” – гр. Русе, Главно пътно управление –Свищов, Районно полицейско управление в Свищов, Многопрофилна болница за активно лечение „Д-р Димитър Павлович”, както и Звено „Сигурност и контрол” при Община Свищов. \r\nЛуиза ТРАНЧЕВА", "date": "2018.07.31", "title": "Велико Търново: Над 120 души се включиха в 61-вото преплуване на река Дунав, което се проведе край Свищов"}
{"url": "http://www.focus-news.net/news/2018/07/31/2551541/burgas-v-karnobat-beshe-napravena-parva-kopka-za-stroezha-na-novata-sgrada-na-pozharnata.html", "text": "Първа копка за новата сграда на противопожарната служба в Карнобат беше направена днес, предаде репортер на  Радио „Фокус“ – Бургас . На събитието присъстваха главен комисар Николай Николов, директор на ГД „Пожарна безопасност и защита на населението“, областният управител Вълчо Чолаков, директорът на ОД МВР - Бургас старши комисар Калоян Калоянов и кметът на Карнобат Георги Димитров. \r\nДеница ДИМИТРОВА", "date": "2018.07.31", "title": "Бургас: В Карнобат беше направена първа копка за строежа на новата сграда на Пожарната"}
{"url": "http://www.focus-news.net/news/2018/07/31/2551542/zam-ministar-boyko-penkov-blizo-4000-bebeta-se-razhdat-v-maychin-dom-godishno-tova-ne-e-bolnitsa-a-institutsiya.html", "text": "С усилията на екипа на болницата в момента виждаме абсолютно обновения Медицински център на най-старата АГ в страната. „Майчин дом“ не е болница, а институция. Близо 4000 бебета се раждат тук годишно. Това каза зам.-министърът на здравеопазването д-р Бойко Пенков на откриването на първата лаборатория за неинвазивна скрининг диагностика за вродени генетични заболявания на плода в СБАЛАГ „Майчин дом“, предаде репортер на  Агенция „Фокус“ . „Поздравяваме управителя на болницата, че това е направено със собствени средства“, посочи той. „Много говорим, че болниците имат дългове. „Майчин дом“ е една от болниците, която няма дългове“, заяви Бойко Пенков. „Пожелаваме на всички от „Майчин дом“ да бъдат все така успешни и да даряват радост, а ние да можем да ги аплодираме“, каза още той. \r\nБиляна ИВАНОВА", "date": "2018.07.31", "title": "Зам.-министър Бойко Пенков: Близо 4000 бебета се раждат в „Майчин дом“ годишно - това не е болница, а институция"}
{"url": "http://www.focus-news.net/news/2018/07/31/2551543/kyustendil-predsedatelyat-na-saveta-na-direktorite-na-mnogoprofilnata-bolnitsa-v-grada-beshe-smenen.html", "text": "Председателят на съвета на директорите на многопрофилната болница в Кюстендил беше сменен. Това стана по време на провело се извънредно общо събрание на акционерите в Многопрофилната болница за активно лечение „Д-р Никола Василев”, предаде репортер на  Радио „Фокус” – Кюстендил . Дневният ред на заседанието включваше три основни точки. Първата беше свързана с промяна в състава на директорите. „Предходният председател на съвета на директорите е извън страната в дългосрочен план. Той не е в състояние да изпълнява своите функции, поради което принципалът на дружеството – Министерство на здравеопазването, свика извънредно общо събрание за попълване на съвета на директора”, каза д-р Александър Величков, управител на лечебното заведение. Новият председател на съвета на директорите е Лора Стоянова. Втората точка се отнасяше до определяне на мандата на новоизбрания съвет на директорите, а третата точка беше свързана с определяне на възнагражденията на членовете на съвета на директорите, на които няма да бъде възложено управлението на дружеството. \r\nВенцеслав ИЛЧЕВ", "date": "2018.07.31", "title": "Кюстендил: Председателят на съвета на директорите на многопрофилната болница в града беше сменен"}
{"url": "http://www.focus-news.net/news/2018/07/31/2551544/dobrich-aktualiziran-e-byudzhetat-na-obshtinata-za-tazi-godina.html", "text": "Актуализиран е бюджетът на Общината за тази година с решение на Общинския съвет, предаде кореспондент на  Радио „Фокус” – Варна . Увеличението на бюджета на Община град Добрич за 2018 г. е по приходите в размер на 76 665 лева и по разходите в размер на 76 665 лева. Предложението за актуализация на бюджета е свързано с настъпили до момента редица промени. На основание решение на ОбС от тази година Община град Добрич е поела освободените  дялове от капитала на „Диагностично консултативен център - I – Добрич“ ООД и е внесла сумата от 14 475 лева по банковата сметка на дружеството. Със сумата следва да се актуализира (в случая намали) приходната част на бюджета по основание „Придобиване на дялове и акции и увеличение на капитала и капиталовите резерви”. По Програмата за развитие на туризма на територията на Общината допълнителните средства по дейност „Европейски младежки по-рок конкурс „Сарандев” в размер на 2 950 лева следва да бъдат осигурени при актуализация на бюджета за 2018 г. С тази сума ще се увеличи разходната част на бюджета в дейност ”Други дейности по икономиката”- Общински младежки център “Захари Стоянов”. През април тази година бе приет Правилник за организацията, реда и работата на Общински фонд „Здраве” при Община град Добрич. Първоначалните средства за упражняване дейността на Фонда в размер на 20 000 лева следва да бъдат осигурени от бюджета на Община град Добрич, след неговата актуализация. Със сумата от 20 000 лева ще се увеличи разходната част на бюджета в дейност  „Други дейности по здравеопазването”. През месеца май беше приет Правилник за отпускане на финансова помощ за лечение на семейства и двойки с репродуктивни проблеми, с постоянен или настоящ адрес на територията на Община град Добрич. Средствата за осигуряване на финансова помощ на семейства и двойки с репродуктивни проблеми в размер на 15 000 лева ще бъдат осигурени от бюджета на Община град Добрич, след неговата актуализация, като всяко одобрено семейство или двойка с репродуктивни проблеми има право на финансова помощ до 3 000 лева. Със сумата от 15 000 лева ще се увеличи разходната част на бюджета в дейност „Други дейности по здравеопазването”. Пълна информация за последната актуализация на бюджета е публикувана на сайта на Общината в рубриката „Общински съвет“ и приложенията към докладните записки. \r\nЖулиета НИКОЛОВА", "date": "2018.07.31", "title": "Добрич: Актуализиран е бюджетът на Общината за тази година"}
{"url": "http://www.focus-news.net/news/2018/07/31/2551545/stara-zagora-obshtinata-ima-gotovnost-za-povtorna-obrabotka-sreshtu-komari-na-trevni-ploshti-parkove-i-vodni-obekti-v-grada.html", "text": "Община Стара Загора има готовност за повторна обработка срещу комари на тревните площи, паркове и градини, както и на водните обекти в областния град. Това съобщиха от пресцентъра на  Община Стара Загора . Причината са  падналите обилни валежи и влагата, които благоприятстват за увеличаване на  популацията на насекомите. Изчаква се настъпването на подходящи атмосферни условия и спиране на валежите.  \r\nСключен е договор с фирма „Контрол – М“ ЕООД, Стара Загора. Със заповед на кмета Живко Тодоров са определени длъжностни лица, служители на общинска администрация, които да следят за изпълнение на дейностите по договора и да присъстват при приемане на извършеното и съставянето на протокол за обработка против комари на определените обекти. \r\nЩе бъдат обработени паркове, градини, детски площадки, Античния форум, разсадник „Върха”, в района на АБ „Център”, улици в централната градска част и кварталите Лозенец, Зора и „К. Ганчев”, както и тревни площи в района на Зоопарка. \r\nОпределени са и длъжностни лица, служители на общинска администрация Стара Загора, които да следят за изпълнение на дейностите по договора и да присъстват при приемане на извършеното и съставянето на протоколи за ларвицидна обработка против комари на водните обекти на територията на града. Ще бъдат обработени фонтаните в парковете „Пети октомври“, „Йордан Капсамунов“, „Артилерийски“ „Зеления клин“ и „Чайка“. В списъка на обектите са включени още фонтаните по бул. „М. М. Кусев“, „Жабките“, „Пингвините“,  кръговото на бул. „Славянски“ и езерото „Загорка“.", "date": "2018.07.31", "title": "Стара Загора: Общината има готовност за повторна обработка срещу комари на тревни площи, паркове и водни обекти в града"}
{"url": "http://www.focus-news.net/news/2018/07/31/2551547/ria-novosti-es-vavede-sanktsii-sreshtu-shest-ruski-kompanii-svarzani-sas-stroitelstvoto-na-krimskiya-most.html", "text": "Съветът на Европейския съюз добави в сакционния списък шест руски компании, свързани със строителството на Кримския мост, предава  РИА Новости , като се позовава на постановление, публикувано в официалното списание на ЕС. \r\n„Като част от мерките, които обявяват анексирането на Крим и Севастопол за незаконно, Съветът на ЕС разглежда строителството на Керченския мост и по-нататъшните действия като нарушаващи териториалната цялост, суверенитет и независимост на Украйна“, се споменава в документа.  \r\nВ списъка попадат компаниите: \"Стройгазмонтаж-Мост\", АО \"ВАД\", корабостоителния завод \"Залив\", ПАО \"Мостотрест\", институтът \"Гипростроймост\", \"Стройгазмонтаж – СГМ Груп\". \r\nМерките предвиждат замразяване на активите на компаниите в страните от Общността, също така забрана за физически и юридически лица, регистрирани в ЕС, да им предоставят средства. \r\nОбщият брой на руските огранизации, включени в санкционния спистк на ЕС, достигна 44. Освен това, Брюксел забрани влизането на територията на Съюза на 155 лица. Техните активи също са замразени.  \r\nОт информационния център на \"Крымский мост\" отбелязват, че новите санкции по никакъв начин няма да се отразят на проектите в Крим. Тереза Герова", "date": "2018.07.31", "title": "РИА Новости: ЕС въведе санкции срещу шест руски компании, свързани със строителството на Кримския мост"}
{"url": "http://www.focus-news.net/news/2018/07/31/2551546/veliko-tarnovo-nad-1-700-dushi-shte-noshtuvat-v-hotelskata-baza-na-svishtov-za-osmoto-izdanie-na-festivala-folkloren-izvor.html", "text": "Над 1 700 души от цялата страна ще нощуват в хотелите в Свищов. Всички те идват в областта за осмото издание на Националния фестивал „Фолклорен извор“. Това каза в предаването „Добре дошли в Свищов“ на  Радио „Фокус“ – Велико Търново  кметът на Свищов и член на оценяващата комисия на състезанието Генчо Генчев. Той посочи, че през настоящата година на сцената на фестивала ще се представят над 5 000 участника. Те ще представят изключителното разнообразие на българския фолклор от всички краища на страната. „Преди всичко ние влагаме сърце, любов и желание във всичко, което правим. В подготовката участват над 20 доброволеца само от село Царевец. Имаме подкрепата на Кметство Царевец, както и на  Народно читалище „Светлина  1927“. Община Свищов също се включва в организирането и провеждането на фестивала, тъй като наистина логистиката е много важна, за да може да се чувства всеки един изпълнител спокойно, да прекара дните на престоя си хубаво и да си тръгне с приятни спомени от село Царевец“, каза още Генчев. \r\nФестивалът започва на 2-ри август и ще продължи до края на седмицата – 5-ти август. Той, по традиция, ще се проведе в свищовското село Царевец. \r\nЛуиза ТРАНЧЕВА", "date": "2018.07.31", "title": "Велико Търново: Над 1 700 души ще нощуват в хотелската база на Свищов за осмото издание на фестивала „Фолклорен извор“"}
{"url": "http://www.focus-news.net/news/2018/07/31/2551516/plyus-info-makedoniya-vmro-dpmne-vse-oshte-ne-e-obyavila-dali-shte-boykotira-referenduma.html", "text": "Опозиционната ВМРО-ДПМНЕ все още не е обявила решението си дали ще бойкотира насрочения за 30 септември референдум, на който гражданите на югоизточната ни съседка ще се произнесат за договора за името, отбелязва скопската електронна медия  „Плюс Инфо“ . \r\nЗа разлика от партията си, депутатът Антонио Милошоски е наясно с позицията си – след гласуването в парламента той написа в социалните медии, че въпросът, който ще бъде зададен на референдума, не заслужава отговор.  \r\nВъпросът за референдума е противозаконен, защото не е задължителен, а консултативен, защото е манипулативен и двусмислен, и защото противоречи на Конституцията, приета през 1991 г., твърди Милошоски. „Не заслужава отговор! Бойкот!\", написа опозиционният депутат в профила си.  Тереза Герова", "date": "2018.07.31", "title": "„Плюс Инфо“ (Македония): ВМРО-ДПМНЕ все още не е обявила дали ще бойкотира референдума"}
{"url": "http://www.focus-news.net/news/2018/07/31/2551553/api-vremenno-e-ogranicheno-dvizhenieto-po-pat-iii-866-devin-krichim-pri-km-73-poradi-navodnen-paten-uchastak.html", "text": "Временно е ограничено движението по път III-866 Девин – Кричим при км 73 поради наводнен пътен участък. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут, през Девин – Широка лъка – Пампорово – Чепеларе.", "date": "2018.07.31", "title": "АПИ: Временно е ограничено движението по път III-866 Девин – Кричим при км 73 поради наводнен пътен участък"}
{"url": "http://www.focus-news.net/news/2018/07/31/2551550/smolyan-vremenno-se-ogranichava-dvizhenieto-po-pat-iii-862-churekovo-mihalkovo-ot-km-45-do-km-50-poradi-navodnyavane-na-patnoto-platno.html", "text": "Временно се ограничава движението по път III-862 Чуреково – Михалково в област Смолян, от км 45 до км 50, поради наводняване на пътното платно. Това съобщиха от  пресцентъра на Агенция \"Пътна инфраструктура\".   \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.31", "title": "Смолян: Временно се ограничава движението по път III-862 Чуреково – Михалково от км 45 до км 50, поради наводняване на пътното платно"}
{"url": "http://www.focus-news.net/news/2018/07/31/2551554/sport-bivsh-futbolist-na-manchestar-yunayted-prodalzhava-karierata-si-v-turtsiya.html", "text": "Бившият футболист на Манчестър Юнайтед Луис Андерсон ще продължи кариерата си в Турция. Бразилският полузащитник подписа договор с втородивизионния Адана Демирспор. \r\n30-годишният халф беше свободен агент, след като в края на януари напусна Интернасионал Порто Алегре. Оттгова насам той не е играл в официален мач.  \r\nАндерсон премина в Манчестър Юнайтед от Порто през лятото на 2007 година срещу сума от 30 милиона евро.", "date": "2018.07.31", "title": "Спорт: Бивш футболист на Манчестър Юнайтед продължава кариерата си в Турция"}
{"url": "http://www.focus-news.net/news/2018/07/31/2551548/valentin-debochichki-regionalen-istoricheski-muzey-kyustendil-sgradata-na-bivshiya-tyutyunev-sklad-v-grada-e-arhitekturno-stroitelen-pametnik-s-natsionalno-znachenie.html", "text": "Сградата на бившия тютюнев склад в Кюстендил е архитектурно-строителен паметник с национално значение. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. Историята на тютюневия склад в Кюстендил започва от построяването на сградата между 1924 и 1925 година. С решение на Министерски съвет от 1993 година сградата е предоставена за стопанисване на Регионален исторически музей – Кюстендил, и е със статут на недвижима културна ценност. Тя е архитектурно-строителен паметник с национално значение, което е утвърдено със специално решение на Специализирания съвет за опазване на паметниците на културата в България. „Като сграда, като архитектура бившият тютюнев склад, макар и да не знаем авторите на проекта за неговото построяване, в неговото строителство и изглед са приложени модерни за времето си конструктивни системи. Архитектурният първообраз на сградата е напълно възстановен и запазен, с изключение от север, когато частично е нарушена тази оригиналност, защото непосредствено до него е застроена по-късна сграда. Сградата е една от емблематичните в града ни и с изглед от лесопарк „Хисарлъка”. За щастие, благодарение на различни инициативи, подкрепени от община Кюстендил и от областната управа, през изминалите години са реализирани мащабни ремонти”, каза Валентин Дебочички. През 2006 година е извършен основен ремонт на покрива на сградата, възстановени са фасадите и е направено благоустрояване на дворното пространство. В момента теме процедура за преустройство на паметника в комплексен музеен и културно-информационен център към Регионален исторически музей – Кюстендил. \r\nВенцеслав ИЛЧЕВ", "date": "2018.07.31", "title": "Валентин Дебочички, Регионален исторически музей – Кюстендил: Сградата на бившия тютюнев склад в града е архитектурно-строителен паметник с национално значение"}
{"url": "http://www.focus-news.net/news/2018/07/31/2551552/veliko-tarnovo-marshrutite-na-pet-avtobusni-linii-v-grada-shte-badat-promeneni-zaradi-osnoven-remont-na-vodoprovodi.html", "text": "Предстоящият основен ремонт на водопроводите под улиците „Иван Вазов“ и „Велчо Джамджията“ във Велико Търново временно променя маршрутите на пет автобусни линии - №5, 20, 40, 50 и 110. Това съобщиха от пресцентъра на  Община Велико Търново . Измененията влизат в сила от 1 август, когато двете улици ще бъдат затворени за движение и ще бъдат в сила до приключване на строителните работи, но не по-късно от 31 август.  \r\nВ посоката на движение от центъра на града към крепостта „Царевец\" крайна дестинация на линии с номера 20, 40, 50 и 110 ще бъде площад „Велчова завера“. Ще бъде създадена нова временна и начална спирка за направление от стария град към централната част  - тя ще е на ул. „Опълченска“ срещу хотел „Янтра“. Разписанията на линиите остават без промяна. \r\nАвтобус №5 ще продължи да обслужва квартал „Асенов“, а маршрутът му търпи следното временно изменение. В посока на движение от централната част към жилищната зона в подножието на Царевец линията ще достига по утвърденото си трасе до кръстовището при каменния мост (до църквата „Св. Четиридесет мъченици“). Там автобусите ще обръщат и ще потеглят обратно по ул. „Св. Климент Охридски“, пътя зад крепостта Царевец, ул. „Сливница“, ул. „Димитър Найденов“, ул. „Теодосий Търновски“, главен път Варна – Велико Търново, Южен пътен възел, ул. „Христо Ботев“. От ул. „Васил Левски“ към кв. „Колю Фичето“ „петицата“ продължава по утвърденото си трасе. В това направление ще бъдат обособени три временни спирки – до въжения мост над р. Янтра (срещу бившата фабрика „Васил Мавриков“), до кръстовището на ул. „Димитър Найденов“ и ул. „Сливница“ и до детската градина в кв. „Света гора“.  \r\nЗаради затварянето на улици „Иван Вазов“ и „Велчо Джамджията“ се променя и движението на автомобили по направлението Велико Търново – Арбанаси – Горна Оряховица и обратно. И в двете посоки водачите могат да ползват следния обходен маршрут: улици „Мармарлисйка“, „Магистрална“ „Христо Ботев“ и други, според идването, Южен пътен възел, главен път „Велико Търново – Варна“, улици „Теодосий Търновски“, „Димитър Найденов“, „Сливница“, път зад крепостта Царевец, ул. „Св. Климент Охридски“, кръстовището до каменния мост при църквата „Св. Четиридесет мъченици“.", "date": "2018.07.31", "title": "Велико Търново: Маршрутите на пет автобусни линии в града ще бъдат променени заради основен ремонт на водопроводи"}
{"url": "http://www.focus-news.net/news/2018/07/31/2551540/vmro-dpmne-sdsm-oshte-vednazh-pogazi-demokratsiyata-v-makedoniya.html", "text": "Управляващият СДСМ отново погази демокрацията в Македония, а премиерът Зоран Заев отново излъга македонските граждани и наруши обещанието за референдум с обвързващи резултати. Това се казва в ново изявление от опозиционната ВМРО-ДПМНЕ, което привежда скопското електронно издание  „Независен“ . \r\n„Проумявайки щетите от споразумението за капитулация и с ясното съзнание, че договорът за промяна на конституционното не е приемлив за гражданите, СДСМ насила и с манипулация чрез двусмислен въпрос се опитват да го прокарат с референдум. СДСМ брутално тъпче установените демократични практики, формулировката на въпроса за референдума трябва да бъде резултат от консенсус между всички политически партии. С така формулирания въпрос, СДСМ наруши Закона за референдум, т.е. член 15, където се казва, че \"Въпросът за гласуване трябва да бъде точно формулиран и недвусмислен, така че гражданите да може да отговори със „за“ или с „против“. Докато се опитва насила да прокара един договор за капитулация,  СДСМ и Зоран Заев извършат безпрецедентен грабеж в държавата. Само за една седмица те се опитаха да откраднат 45 милиона евро пари на гражданите, а за тази цел използваха Фонда за иновации и Министерството на здравеопазването\", се казва в изявлението на ВМРО-ДПМНЕ. Тереза Герова", "date": "2018.07.31", "title": "ВМРО-ДПМНЕ: СДСМ още веднъж погази демокрацията в Македония"}
{"url": "http://www.focus-news.net/news/2018/07/31/2551555/blagoevgrad-povishena-e-opasnostta-ot-srutishta-po-patya-za-mestnostta-popina-laka.html", "text": "Повишена е опасността от срутване на камъни по пътя за местността Попина лъка, предаде репортер на  Радио „Фокус“ – Пирин . От Община Сандански пък предупредиха, че след 10-ия км преминаването е изключително опасно. \r\nПри буря и влошаване на метеорологичните условия, пътят ще бъде затворен. От днес започва работата по отстраняване на проблема и движението ще бъде пускано на етапи. \r\nЛивия НИНОВА", "date": "2018.07.31", "title": "Благоевград: Повишена е опасността от срутища по пътя за местността Попина лъка"}
{"url": "http://www.focus-news.net/news/2018/07/31/2551559/veliko-tarnovo-s-47-santimetra-se-e-pokachilo-nivoto-na-reka-yantra-pri-selo-karantsi-prez-izminaloto-denonoshtie.html", "text": "С 47 сантиметра се е покачило нивото на река Янтра при село Каранци в община Полски Тръмбеш за едно денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Тази сутрин там са измерени 198 см. С 36 см се е покачило нивото на река Джулюница при лясковското село Джулюница - измерени са 168 см. Голяма река при Стражица е 101 см, като покачването е с 2 см. Със 7 сантиметра е спаднало нивото на река Янтра в кв. „Чолаковци“ във Велико Търново, като там измереното ниво тази сутрин е 195 см, при критични стойности 600 см. \r\nОт Басейнова дирекция „Дунавски район“ прогнозират, че на 31 юли, 1 и 2 август водните количества ще са над средно многогодишните стойности. Днес и през следващите 3 дни в следобедните и вечерни часове, в резултат на валежи ще има краткотрайни повишения на речните нива в целия водосбор. По-значителни ще бъдат повишенията в периода до 2 август. Водните количества ще бъдат под праговете за внимание. \r\nНадежда КРЪСТЕВА", "date": "2018.07.31", "title": "Велико Търново: С 47 сантиметра се е покачило нивото на река Янтра при село Каранци през изминалото денонощие"}
{"url": "http://www.focus-news.net/news/2018/07/31/2551556/pazardzhik-spryan-e-mineralniyat-izvor-v-bratsigovo.html", "text": "Спрян е минералният извор в Брацигово поради необходимост от подновяване на сертификата, удостоверяващ качествата на водата от него, съобщиха от  Общината . „Фокус“ припомня , че зам.-кметът на Община Брацигово Йордан Павлов съобщи вчера, че минералната вода града е с отлично качество и няма никакви отклонения в нейните микробиологични показатели. По думите му по нареждане на РЗИ - Пазарджик се е наложила смяна на извора, от който се черпи водата. Досега се наливаше вода от Извор №2, но по новите европейски стандарти има леко разминаване в показателите и затова го сменихме с Извор №5. Водата от втория извор е с по-намален дебит и идва от по-дълбоко, затова и температурата ѝ е по-ниска. Необходимо е да минат няколко дни, за да се нормализира температурата на вода. Той допълни, че се правят регулярни проби за качеството на водата в лаборатория на БАН и към този момент не са отчетени никакви отклонения от нормите. Каптираните избори в община Брацигово са 5, работещи са само два – Извор №2  и Извор №5.", "date": "2018.07.31", "title": "Пазарджик: Спрян е минералният извор в Брацигово"}
{"url": "http://www.focus-news.net/news/2018/07/31/2551558/burgas-vazstanoveno-e-dvizhenieto-po-pat-iii-7305-v-uchastaka-s-kamchiya-rishki-prohod.html", "text": "Възстановено е движението по път III-7305 в участъка с. Камчия - Ришки проход в област Бургас, съобщиха от  пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.31", "title": "Бургас: Възстановено е движението по път III-7305 в участъка с. Камчия - Ришки проход"}
{"url": "http://www.focus-news.net/news/2018/07/31/2551557/dobrich-obshtinskite-savetnitsi-odobriha-aktualizatsiya-na-programata-za-razvitie-na-turizma.html", "text": "Общинските съветници одобриха актуализация на Програмата за развитие на туризма на днешното си редовно заседание, предаде кореспондент на  Радио „Фокус” – Варна . Предвидените средства по две дейности в размер на 6 000 лв. ще бъдат пренасочени за провеждането на конкурс за туристическо лого. За дейността „Добрички петъчни празници“ (Dobrich Friday Fest)  са били предвидени 5000 лв., а за дейността „Кулинарно шоу“ - 1000 лв. Като причини бяха посочени няколко факта. Лошо състояние на пътя Добрич – Албена, който не е ремонтиран в определените срокове. Освен това поради ограниченото време не е извършена активна рекламна кампания на мероприятието в курортен комплекс „ Албена“. Бе посочено още, че според разчетите за провеждането на „Добрички петъчни празници“ е необходим значително по-голям финансов ресурс, с който в момента Общината не разполага.  Средствата за тези мероприятия няма да бъдат изразходвани, затова бе предложено и одобрено  да бъдат пренасочени за провеждането на конкурс за туристическо лого, който миналата година не е излъчил участник на първо място. Туристическото лого, заедно с туристическия слоган, ще направят Общината разпознаваема и ще бъдат неразделна част при изработването на общински рекламни материали. \r\nЖулиета НИКОЛОВА", "date": "2018.07.31", "title": "Добрич: Общинските съветници одобриха актуализация на Програмата за развитие на туризма"}
{"url": "http://www.focus-news.net/news/2018/07/31/2551561/blagoevgrad-promenya-se-myastoto-za-predstavyane-na-filma-pomni-voynata-1915-1918-posveten-na-parvata-svetovna-voyna.html", "text": "Променя се мястото за представяне на филма „Помни войната 1915 – 1918“, посветен на Първата световна война. Това съобщиха за  Радио „Фокус“ – Пирин  организаторите на събитието. Първоначално като локация за прожекцията беше предвидена Регионален исторически музей – Благоевград, но по преценка на организаторите, тя ще се състои в киното в Благоевград. Събитието ще се проведе на 2 август от 18.30 часа по патронажа на министъра на отбраната Красимир Каракачанов. Очаква се на прожекцията да присъстват вицепремиерът и министър на отбраната Красимир Каракачанов, българският представител в Европейския парламент Ангел Джамбазки, народният представител от ВМРО Атанас Стоянов, зам. областният управител на Благоевград Иван Стоянов. Преди това те ще се включат в отбелязване на 115-та годишнина от Илинденско-Преображенското въстание пред паметника на Гоце Делчев в града. \r\nПрожекцията се реализира със съдействието на Регионален исторически музей, Военен клуб – Благоевград и киното в Благоевград. \r\nЛивия НИНОВА", "date": "2018.07.31", "title": "Благоевград: Променя се мястото за представяне на филма „Помни войната 1915 – 1918“, посветен на Първата световна война"}
{"url": "http://www.focus-news.net/news/2018/07/31/2551560/rumen-petkov-abv-napalno-podkrepya-balgariya-da-zapochne-protseduri-po-chlenstvo-v-evrozonata-no-podhodat-na-gerb-ne-e-dobar-za-stranata.html", "text": "АБВ напълно подкрепя България да започне процедури по членство в еврозоната, но подходът на ГЕРБ не е добър за страната. Това каза председателят на АБВ Румен Петков по време на пресконференция, предаде репортер на  Агенция „Фокус“ . \r\n„Силно сме обезпокоени от липсата на каквато и да е разяснителна кампания, което дава възможност да се ширят много грозни спекулации по темата. Считаме, че непоследователното поведение на БСП е грозна политическа картина и то е пример какво отношение имаш към дадени проблеми, когато си на власт, и коренно различно – когато не си“, обясни Петков. \r\nПредседателят на АБВ обясни, че партията има три сериозни аргумента за това, че въпреки че приемането в еврозоната все още не е предстоящо, подготовката може да централизира икономическата политика. „България трябва да си постави краткосрочни мерки в икономическата и социалната политика – повишаване на БВП, повишаване на доходите, повишаване на производителността на труда“, каза още Петков и посочи, че изключването от еврозоната ще доведе до маргинализация на страната. \r\n„Считаме, че подходът на ГЕРБ не е добър за страната – няма разяснителна кампания и това буди тревога за обществото. Липсата на професионални мерки води до създаване на такъв тип излишно напрежение. Притеснение е и липсата на доверие към институциите. Българските институции - в Съвета на Европа, в Европейския парламент (ЕП), в Европейската комисия (ЕК), в Съвета на министрите, трябва да кажат „стоп“ на експериментите в България. Не може постоянно за България да се измислят нови процедури - за България и Румъния беше измислена процедурата за мониторинга на вътрешните работи. Измислени критерии на гърба на България не може да има повече. Трябва да започнем да се държим по-различно в ЕК и ЕП“, каза още Петков. \r\nТой посочи, че АБВ настоява институциите да положат всички усилия за влизането ни в чакалнята на еврозоната. „Българското правителство трябва да създаде Национална програма за конвергенция за повишаване на доходите на българските граждани и и развитие на производителността. Трябват и категорични политически гаранции, че няма да се посегне на 4-милиардния резерв. Защото ако влизането ни в еврозоната е посегателство върху този резерв, който гарантира сигурността на държавата, това трябва да се знае отсега. Тогава нещата биха седели по коренно различен начин“, обясни Петков. \r\nЦветилена СИМЕОНОВА", "date": "2018.07.31", "title": "Румен Петков: АБВ напълно подкрепя България да започне процедури по членство в еврозоната, но подходът на ГЕРБ не е добър за страната"}
{"url": "http://www.focus-news.net/news/2018/07/31/2551563/vasil-sedyankov-kmet-na-selo-shiroka-laka-pametnitsite-na-kulturata-zgurovski-konak-i-vladishkata-kashta-sa-v-dobro-sastoyanie-grigorovskata-kashta-e-ruina-sled-pozhar.html", "text": "Три са паметниците на културата с национално значение в смолянското село Широка лъка, което известно със своите старинни къщи, повече от които са архитектурни паметници. Згуровският конак и Владишката къща се поддържат и са в много добро състояние, но Григоровската къща е руина, след като е изгоряла в пожар преди около 10 години. Това каза за  Радио „Фокус“ – Смолян  кметът на Широка лъка Васил Седянков. В Згуровския конак се помещава етнографския музей в Широка лъка, в него има етнографска сбирка и е много посещаван от туристи. „Конакът се поддържа, скоро му е правен ремонт на покрива, третиран е с препарат срещу гъсеници и дървояди\", посочи Седянков и добави, че скоро ще бъде включен и в проект на община Смолян и така ще се полагат още повече грижи за него. По думите му има какво още да се направи по сградата, но дори и сега е почти в отлично състояние. \r\nВторият паметник на културата с национално значение в Широка лъка – Владишката къща, в която е роден Екзарх Стефан Първи, миналата година е бил върнат на бившите собственици. Те обаче не са постигнали консенсус и се е наложило съдия-изпълнител да я обяви за продажба. „За обща радост на селото Владишката къща беше купена от Пловдивската митрополия. През социализма тя беше туристическа спалня и са я ползвали. До миналата година една от наследничките живееше в нея през лятото. В момента все още се уточнява от Митрополията за какво ще се използва, но къщата е в добро състояние и се поддържа“, уточни Седянков. \r\n„Григоровската къща обаче се е превърнала в руина\", посочи кметът на Широка лъка. Тя е купена отдавна. Преди около 10 години къщата е изгоряла при пожар и от нея са останали само зидовете на първия етаж. „След пожара по нея не са правени ремонти и не е препродавана\", допълни Седанков. Той припомни, че пожарът, който е изпепелил къщата, е възникнал от ел. инсталацията. „Сега от валежите, Григоровската къща продължава да се руши, но за съжаление нищо не се прави по нея\", отбеляза кметът. \r\nТой подчерта, че рушащите се къщи в селото са един от най-големите проблеми. „В повечето случаи наследниците не се разбират и искат повече отколкото пазарът може да им даде. Тогава къщите стоят и се рушат и стават опасни. Наследниците на тези къщи се отнасят безразлично, не разбират какво притежават и не постигат консенсус и това може да доведе до проблеми“, коментира Седанков. Той добави, че туристите идват в Широка лъка най-вече заради старите къщи, които са паметници на културата от местно и национално значение и са голямо архитектурно богатство. \r\nНели ГЕРГЬОВСКА", "date": "2018.07.31", "title": "Васил Седянков, кмет на село Широка лъка: Паметниците на културата Згуровски конак и Владишката къща са в добро състояние, Григоровската къща е руина след пожар"}
{"url": "http://www.focus-news.net/news/2018/07/31/2551564/blagoevgrad-do-1-avgust-vodata-v-grada-i-nyakolko-sela-ot-obshtinata-nyama-da-bade-godna-za-piteyno-bitovi-nuzhdi-zaradi-profilaktika.html", "text": "До 1 август водата в Благоевград и няколко села –  Дъбрава, Бело поле, Покровник, Рилци и Изгрев, няма да бъде годна за питейно-битови нужди. Това съобщиха за  Радио „Фокус“ – Пирин  от Община Благоевград. Причината е планова профилактика – почистване и дезинфекция на резервоар Чакалица и подаване на вода със силно повишена концентрация на хлор към напорните резервоари и вътрешната водопроводна мрежа.  \r\nЛивия НИНОВА", "date": "2018.07.31", "title": "Благоевград: До 1 август водата в града и няколко села от общината няма да бъде годна за питейно-битови нужди заради профилактика"}
{"url": "http://www.focus-news.net/news/2018/07/31/2551549/d-r-madlena-boyadzhieva-kmet-na-teteven-ima-novo-svlachishte-v-cherni-vit-no-ne-se-nalaga-obyavyavane-na-novo-bedstveno-polozhenie-v-obshtinata.html", "text": "Има едно ново свлачище в Черни Вит, в момента има хора там от пожарната и от общината. Това каза за  Агенция „Фокус“  кметът на община Тетевен д-р Мадлена Бояджиева. „Вчера е отменено бедственото положение в община Тетевен и няма ново обявяване. Имаше интензивен дъжд и за няколко часа имаше леки проблеми, които са отстранени вече. Няма условия за обявяване отново на бедствено положение. Към момента обстановката е спокойна. Вчера имаше проблеми на двата републикански пътя Гложене-Тетевен и Тетевен-Черни Вит заради наводнение и едно свлачище, които бяха разчистени“, коментира Бояджиева и уточни, че сега и двата пътя са проходими.", "date": "2018.07.31", "title": "Д-р Мадлена Бояджиева, кмет на Тетевен: Има ново свлачище в Черни Вит, но не се налага обявяване на ново бедствено положение в общината"}
{"url": "http://www.focus-news.net/news/2018/07/31/2551568/ministar-valentin-radev-preventsiyata-e-ot-klyuchovo-znachenie-za-uspeha-na-savmestnite-usiliya-na-institutsii-i-obshtestvo-sreshtu-prestapnostta.html", "text": "Превенцията е от ключово значение за успеха на съвместните усилия на институции и общество срещу престъпността. Това каза вътрешният министър Валентин Радев, който председателства днешното заседание на Националния съвет по превенция на престъпността, съобщиха от  пресцентъра на МВР. \r\nВторото за годината заседание на Националния съвет по превенция на престъпността (НСПП) се проведе в Министерството на вътрешните работи. Представителите на министерства, агенции и дирекции, които имат отношение към проблема, представиха отчети за изпълнение на дейностите, заложени за второто тримесечие на работната програма. Обсъденият обем на задачите включваше: добрите практики от дейността на Комисиите за обществен ред и сигурност като ефективна форма за превенция на местно ниво; взаимодействие с медиаторите от етническите общности за намаляване на конфликтните ситуации при работата на Регионалните здравни инспекции и центровете за спешна медицинска помощ; ограничаване на извършването на кражби на селскостопанска продукция и създадената организация за охрана на селскостопанското имущество от лицензирани охранителни фирми; намаляване на посегателствата над туристи и спазване на правните и моралните норми на обществения ред през летния туристическия сезон; организиране на свободното време и ограничаване на употребата на алкохол и наркотични вещества и техните аналози.  \r\nПредседателстващият НСПП министър Валентин Радев отбеляза отличното взаимодействие между ангажираните институции. Той подчерта ключовото значение на превантивните дейности в борбата с престъпността и изтъкна, че успешна превенция зависи от съвместните усилия на държавни и местни органи, обществени организации и граждани.  \r\nЧленовете на секретариата продължават работата по изработването на нов тригодишен план за дейността на НСПП за периода 2019-2021 г., в който ще залегнат актуални теми и мерки за превенция и противодействие на престъпността.  \r\nСъветът реши следващата работна среща да бъда през ноември.", "date": "2018.07.31", "title": "Министър Валентин Радев: Превенцията е от ключово значение за успеха на съвместните усилия на институции и общество срещу престъпността"}
{"url": "http://www.focus-news.net/news/2018/07/31/2551569/makfaks-makedoniya-sasht-preduprezhdavat-za-opasnost-ot-teroristichni-napadeniya-i-etnichesko-nasilie-v-bosna-i-hertsegovina.html", "text": "Опасност от терористични нападения, минирани полета и експлозиви, останали от войната от 90-те години на миналия век, етническо насилие, бедност… Това са само част от предупрежденията, които може да бъдат прочетени на официалните интернет страници на външнополитическите ведомства на редица държави, включително и от това на САЩ, предава македонската информационна агенция  „Макфакс“ , като се позовава на публикация в босненското издание „Независен вестник“. \r\nАгенцията пояснява, че много държави вече са отхвърлили опасността от терористични нападения в балканската страна. САЩ и Великобритания обаче не са сред тях. В съветите за пътуващите в Босна и Херцеговина, Държавният департамент на САЩ набляга на заплахите от тероризъм и от натъкването на минни полета. Тереза Герова", "date": "2018.07.31", "title": "„Макфакс“ (Македония): САЩ предупреждават за опасност от терористични нападения и етническо насилие в Босна и Херцеговина"}
{"url": "http://www.focus-news.net/news/2018/07/31/2551570/varna-vremenno-se-ogranichava-dvizhenieto-v-izprevarvashtata-lenta-pri-km-391-na-am-hemus-v-posoka-varna-poradi-patnotransportno-proizshestvie.html", "text": "Временно се ограничава движението в изпреварващата лента при км 391 на АМ \"Хемус\" в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.07.31", "title": "Варна: Временно се ограничава движението в изпреварващата лента при км 391 на АМ \"Хемус\" в посока Варна поради пътнотранспортно произшествие"}
{"url": "http://www.focus-news.net/news/2018/07/31/2551571/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-avgust.html", "text": "„Софийска вода” временно ще прекъсне водоснабдяването в някои части на столицата на 1 август. Това съобщиха от пресцентъра на  дружеството . \r\nВъв връзка с реконструкция на уличен водопровод   на ул. „ Хемус“ жк. „Гео Милев“ , се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Коста  Лулчев“от ул. „Гео Милев“   до   ул. „Постоянство“; по ул. „Хемус“  от  ул. „Лидице“  до ул. „Мирково“,ул. „Мирково“; по ул. „Гео Милев“   от   ул. „Коста Лулчев“   до  ул. „Мирково“  и  бл.61 , 62 и бл.63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коста Лулчев“ ъгъла с ул. „Мирково“. \r\nВъв връзка с подмяна на сградно водопроводно отклонение  на бул. „Цариградско шосе“ жк. „Младост“ 1, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бл. 121, бл. 122, бл. 123, бл. 124, бл. 125, бл. 126, бл. 127, бл. 128, бл. 129, бл. 132, група павилиони пред бл.  128. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 129. \r\nВъв връзка с ремонт на пожарен хидрант на ул. „ Суходолска“ кв. „Факултета“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на:  ул. „Суходолска“ от жп прелеза   до   №171, ул. „Полска калина“ и жп прелеза. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с ул. „Сали Яшар“. \r\nВъв връзка с подмяна на сградно водопроводно отклонение  на ул. „Пиротска“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пиротска“ от ул. „Опълченска“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Опълченска“. \r\nВъв връзка с подмяна на сградно водопроводно отклонение  на ул. „Йордан Димчев“ кв. „Челопечене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Йордан Димчев“, ул. „Лаката“, ул. „Ангел Маджаров“, ул. „Войнишка чешма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството. \r\nВъв връзка с реконструкция на уличен водопровод   на ул. „ Стар лозенски път“ вилна зона  „Врана – Лозен триъгълника“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Цариградско шосе“от ул. „Врана“ до ул. „Околовръстен път“; автосервиз „Овърдрайф“, Институт по генетика на растенията при БАН. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар лозенски път“ ъгъла с ул. „Марица“. \r\nВъв връзка с подмяна на сградно водопроводно отклонение  на ул. „Демокрация“ с. Мало Бучино, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Филип Костов“ от ул. „Демокрация“ до ул. „Бански път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Филип Костов“ №36. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.31", "title": "„Софийска вода” временно ще прекъсне водоснабдяването в някои части на столицата на 1 август"}
{"url": "http://www.focus-news.net/news/2018/07/31/2551565/burgas-dvizhenieto-po-pat-99-chernomorets-primorsko-v-rayona-na-v-s-dyuni-se-osashtestvyava-v-edna-lenta-v-posoka-primorsko-poradi-patnotransportno-proizshestvie.html", "text": "Движението по път II-99 Черноморец – Приморско в района на в. с. Дюни се осъществява в една лента в посока Приморско поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът в посока Бургас се осъществява през Дюни и Созопол.", "date": "2018.07.31", "title": "Бургас: Движението по път II-99 Черноморец – Приморско в района на в. с. Дюни се осъществява в една лента в посока Приморско поради пътнотранспортно произшествие"}
{"url": "http://www.focus-news.net/news/2018/07/31/2551572/stara-zagora-zhiteli-i-gosti-na-grada-se-pokloniha-pred-pametta-na-geroite-zaginali-za-osvobozhdenieto.html", "text": "Признателни потомци сведоха глава днес пред паметниците на хилядите знайни и незнайни герои дали живота си за Освобождението на Стара Загора и България по повод 141 години от боевете за Стара Загора по време на Руско-турската освободителна война (1877-1878 г.) и 140 години от Освобождението на България. Това съобщиха от пресцентъра на  Общината . \r\n„На това място всеки от нас се чувства преди всичко българин. Те се биха за нас, те направиха така, че да я има България“, каза заместник-председателят на Народното събрание Емил Христов пред паметника на загиналите българи и руси в Джуранлийския бой. Той призова към единство, каквото е имало тогава, за да се върне надеждата. „Поклон пред паметта им и да бъдем достойни техни последователи“, каза още Емил Христов. \r\nНа ритуала присъстваха Иванка Сотирова, заместник-кмет на Община Стара Загора, цялото ръководство на Областната управа водено от областния управител Гергана Микова, общински съветници, кметове на околните села, признателни граждани. \r\nСамодейци от Горно Ботево, Дълбоки и Калитиново изпълниха патриотични песни свързани с Руско-турската освободителна война. Под звуците на националния химн военни поднесоха венци от Община Стара Загора и Областната управа. Признателните потомци засипаха паметника с цветя. \r\nПаметникът на Джуранлийския бой е първият издигнат в Старозагорска област след Освобождението на България, през 1881 година. На 31 юли 1877 г. Стара Загора е превзета от армията на Сюлейман паша след много тежки боеве, в които участва и българското опълчение. При с. Джуранлии, се водят героични  сражения по време на Руско-турската освободителна война. Историческите данни сочат, че в района, където е издигнат паметникът, на 17 и 18 юли (ст.стил) 1877 г. се е водила решителна битка между отряда на херцог Николай Максимилианович и многочислена турска кавалерия, дислоцирана в с. Джуранлии (днес Калитиново). Според командира на Първа бригада на българското опълчение - полковник Ф.М. Прерадович, щабът на херцог Максимилианович е бил разположен на могилата, където 4 години по-късно е изграден паметникът. \r\nПрез 2017 г. красивият паметник беше реставриран от реставратора Никола Стоянов и екипа му. Възстановен бе руският императорски герб, каменната сфера и православният мраморен кръст на върха на 13-метровия паметник. Извършена е хидрофобизация на целия монумент със специално вещество, което не позволява на влагата да достига до камъка. Възстановени са надписите от южната и северната страна и вътрешния кант в кръста със златен бронз. Монументът е построен върху могила по типовия проект на архитект Вокар и представлява каменна четиристранна пресечена пирамида завършваща с кръст.   \r\nБоевете край Стара Загора, които се водят на 19/31 юли 1877 г., се считат за бойното кръщение на Българското опълчение. В сражението участват Старозагорският руски гарнизон, в чийто състав са дружини на Българското опълчение, и Централната турска армия. Едновременно с боевете край Стара Загора се водят сражения при Нова Загора и Джуранли. \r\nВенци и цветя бяха положени и на Мемориален комплекс „Бранителите на Стара Загора\",                                                                                                                Мавзолей- костница “19 юлий 1877\", Паметник на Трета опълченска дружина и подп. Калитин,                                                                 Паметник на Защитниците на Стара Загора и Паметника на загиналите във войните старозагорци.", "date": "2018.07.31", "title": "Стара Загора: Жители и гости на града се поклониха пред паметта на героите, загинали за Освобождението"}
{"url": "http://www.focus-news.net/news/2018/07/31/2551573/kyustendil-v-hod-e-protsedura-po-izbor-na-izpalniteli-za-izgrazhdane-na-nova-detska-gradina-i-fizkulturen-salon-v-dupnitsa.html", "text": "В ход е процедура по избор на изпълнители за изграждане на нова детска градина и физкултурен салон в Дупница. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. По думите му проектът за новото строителство се финансира по Оперативна програма „Региони в растеж”. Новата детска градина ще бъде изградена в жилищен комплекс „Бистрица”, а физкултурният салон ще бъде към Основно училище „Неофит Рилски”. Близо 1,3 млн. лева е стойността на планираните дейности. Предвидено е детската градина да бъде отоплявана на газ, с цел да се осигурят най-добрите условия за децата. Четири групи със 100 деца ще бъдат в детската градина, което ще даде възможността да отпадне използването под наем на някои сгради, където има филиали. В основното училище в момента съществува физкултурен салон, но той е опасен за използване и ще бъде разрушен. На негово място ще бъде изградена нова сграда. Новият физкултурен салон ще се използва от възпитаниците на учебното заведение, при свободен капацитет ще бъде предоставян и на клубовете в града. \r\nВенцеслав ИЛЧЕВ", "date": "2018.07.31", "title": "Кюстендил: В ход е процедура по избор на изпълнители за изграждане на нова детска градина и физкултурен салон в Дупница"}
{"url": "http://www.focus-news.net/news/2018/07/31/2551575/pregled-na-mezhdunarodnite-novini-do-13-chasa-agentsiya-fokus.html", "text": "Съгласно сроковете, предвидени в закона, кампанията за референдума за името на Македония, насрочен за 30 септември, ще започне на 10 септември, съобщава скопското електронно издание  МКД . \r\nОт редакцията поясняват, че в периода 1-20 август парламентът в Скопие ще бъде в лятна ваканция. След връщането си от отпуск депутатите ще работят до 7 или 8 септември. По време на почивката си народните представители нямат задължения, освен в спешни случаи, които налагат намесата им, припомня изданието. \r\nЩо се отнася до споразумението между Македония и Гърция, за който се организира референдум, той ще бъде публикуван в Държавен вестник след провеждането на референдума.  \r\nЗаконът за езиците ще бъде обявен, когато бъде преценено, че е настъпил подходящият момент, защото не е свързани с референдума, подчерта председателят на Събранието в Скопие Талат Джафери. \r\n***  Второ тяло бе намерено в морето край бреговете на Глифада, предградие в южната част на Атина, съобщава електронното издание на гръцкия вестник  Kathimerini , като се позовава на данни от бреговата охрана.  \r\nСпоред първоначалната информация тленните останки са на човек на около 50-годишна възраст. Все още не е известно дали мъртвецът е жертва на опустошителните горски пожари, които миналата седмица отнеха живота на повече от 90 души. \r\nВ понеделник в близост до крайбрежието, засегнато от опустошителните горски пожари, водолази извадиха тялото на загинал човек. Усилията им за издирване на удавилите се в опит да се спасят от пламъците продължават.  \r\nМеждувременно пожарната служба съобщи, че са идентифицирани телата на 70 от загиналите. \r\n***  Стотици хора се събраха пред сградата на парламента в Атина на импровизирано бдение, организирано в памет на жертвите на смъртоносните пожари в източната част на Атика, съобщава гръцкото електронно издание  Protothema .  \r\nСъбитието бе организирано след призива на бившия гръцки баскетболист Янис Гагалудис в социалните медии, който подкани хората да се съберат, за да изразят уважение и да поднесат извинение на загиналите в огнения ад, който обхвана района на гръцката столица миналата седмица.  \r\nГагалудис заяви, че се чувства „горд\" заради всички хора, които са напуснали работните си места и са отделили време, за да присъстват на събитието, като добави, че не го е грижа за случващото се зад него (посочвайки сградата на парламента). „Това, което се случва тук, не представлява интерес за мен. Единственото, което можем да направим, е да дадем любов. Искам да благодаря на хората, които дойдоха тук\", заяви бившият спортист. \r\nДържейки дъщеря си на ръце, той обясни, че „всичко започна с нещо, което ме разтревожи заради дъщеря ми. Усетих огромна омраза и ярост. Започнах да пиша нещо и се превърна в това, което виждате. Горд съм от всички хора тук. По-рано човек, изгубил свои близки в пожара, който има изчезнали роднина, който се бори за техния живот,каза – „моля те, не ни забравяй\". Всички трябва да помним това. Природата на гърците е да забравим. По-добре този път не забравяме и да не продължаваме напред\", заключи Гагалудис в речта си пред събралата се група хора. \r\n***  Опасност от терористични нападения, минирани полета и експлозиви, останали от войната от 90-те години на миналия век, етническо насилие, бедност… Това са само част от предупрежденията, които може да бъдат прочетени на официалните интернет страници на външнополитическите ведомства на редица държави, включително и от това на САЩ, предава македонската информационна агенция  „Макфакс“ , като се позовава на публикация в босненското издание „Независен вестник“. \r\nАгенцията пояснява, че много държави вече са отхвърлили опасността от терористични нападения в балканската страна. САЩ и Великобритания обаче не са сред тях. В съветите за пътуващите в Босна и Херцеговина, Държавният департамент на САЩ набляга на заплахите от тероризъм и от натъкването на минни полета. \r\n***  Единадесет души са загинали, след като автобус се е натъкнал на крайпътна бомба в западната афганистанска провинция Фарах, предава  Reuters , като се позова на местните власти.  \r\nИнцидентът се е случил на магистралата, свързваща провинциите Херат и Хелманд, около 4:30 часа местно време. Данните за пострадалите са противоречиви: според екипите за бърза помощ има 11 загинали и 31 ранени, а според полицията жертвите са седем, а пострадалите – 27.  \r\nКрайпътните бомби са една от често използваните тактики от талибаните. Цивилното население продължава да е засегнато от все по-кръвопролитните сблъсъци между афганистанското правителство и бунтовнически групировки като талибаните. По данни на ООН през 2017 г. в Афганистан са загинали 3438 цивилни, а 7015 са били ранени. \r\n***  Предполагаем неонацист бе оправдан от германски съд за бомбената атака в Дюселдорф от 2000-та г., съобщава германският национален ежедневник  Die Frankfurter Allgemeine Zeitung .  \r\nРалф Шпайс бе освободен от обвинения в опит за убийство на 12 души. Той бе подведен под отговорност за експлозия в западната част на града, избухнала в следобедните часове на 27 юли 2000 г. в близост до гарата. При нападението загина новородено дете.  \r\nКъм онзи момент Шпайс е бил известен на полицията като десен екстремист. Престъплението шокира цяла Германия и привлече вниманието на международната общност, припомнят от редакцията. \r\n***  Регионалният министър на вътрешните работи на Саксония Роланд Вьолер (ХДС) настоя за въвеждане на контрол по границите на провинцията, съобщава националният ежедневник  Die Zeit .  \r\nСъгласно думите му, след като Бавария е затегнала контрола по границите си, то мигрантите ще започнат да се „отклоняват“ към други части на Германия, включително към Саксония. „Нуждаем се от защита не само по границите с Австрия, но и по тези с Полша и Чешката република“, поясни Вьолер пред местните медии.  \r\nОт редакцията обаче подлагат на сериозно съмнение твърденията му, че провинцията му е изправена пред проблем с миграционния натиск. Нещо повече – според  Die Zeit   предложенията на саксонския вътрешен министър са взриовопасни, тъй като той настоява за нещо, което го няма никъде извън Бавария – въвеждане на стационарен контрол по границите на провинциите.  \r\nВъзможно е с изявленията си Вьолер да е искал да увери гражданите на Свободната държава Саксония, че тя е добре защитена и че управляващите в Дрезден са готови да пазят границите й. Но има и такива, които са категорични, че основанията му нямат почва. Сред тях са представителите на федералната полиция. Правоохранителните органи са категорични, че наплив на мигранти е имало единствено в пика на бежанската криза от 2015 г. След това обаче случаите на откриване на лица, опитващи се да влязат на територията на Германия от изток, са паднали рязко. \r\n***", "date": "2018.07.31", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/31/2551574/dots-hristo-mihaylov-abv-rakovodnite-organi-za-izgrazhdaneto-na-ogradata-s-rumaniya-tryabva-da-se-uchat-ot-podhodite-na-valeri-simeonov-i-da-ne-sa-sviti-v-razhodite.html", "text": "Съветваме ръководните органи на Изпълнителната агенция по храните да погледнат към иновативните подходи на вицепремиера Валери Симеонов как се строят гранични съоръжения и да не са толкова свити в разходите за оградата по границата с Румъния. Това каза доц. Христо Михайлов, член на Изпълнителния съвет на ПП АБВ, по време на пресконференция, предаде репортер на  Агенция „Фокус“ . Във връзка с мерките на правителството за невлизането на Африканската чума по свинете от север, доц. Михайлов коментира: „Бяхме свидетели на редица политически еквилибристики като Закона за дивеча, който позволи групово ловуване – нещо невиждано за Европа, т.е. прогонване на огромни територии с цел премахване на популацията на дивите свине. Искахме от президента да наложи вето върху този закон и за приятна изненада само ден след като този закон беше публикуван в „Държавен вестник“ министър Порожанов забрани груповия лов на дивата свиня през летните месеци. Удовлетворени сме и поздравихме министъра за това му смело и политически трудно решение, особено когато управляващата коалиция единодушно е одобрила този проект“, обясни той. \r\nДоц. Михайлов посочи, че АБВ не е удовлетворена обаче от решението да се похарчи държавен ресурс за границата. „Това е съоръжение, което българската общественост нарече „чесало за дивите свине“. Всеки, който знае какво е дива свиня, си представя как тези 3-4 реда тел ще я спрат да премине. Аз съм преподавател в Лесотехническия университет и познавам хората, които патрулират по оградата, и ги питам какво ще направят, ако видят животно да преминава, и те отговарят, че просто ще констатират и ще уведомят държавата, че едно стадо е преминало инженерно-технологическото съоръжение и е нахлуло на територията на България. Така че съветваме ръководните органи на Изпълнителната агенция по храните по-смело да погледнат към иновативните подходи на вицепремиера Валери Симеонов защо се строят гранични съоръжение, как се строят да не бъдат чак толкова свити в разходите, които в момента са предвидени за изграждането на тази ограда“, коментира той. \r\nДоц. Михалов коментира и темата за изграждане на втора кабинкова линия в Банско. „Връщам се в началото на 2008 г., когато АБВ изрази ясно своята позиция по казуса „Пирин“. Още тогава категорично заявихме, че сме за развитие на туризма във всички наши възможни планински ски центрове. Ние сме за изграждането на втора кабинкова линия на Банско и Пирин, но бяхме против формулировката на вземането на решение. Сега сме удовлетворени с решение на Върховния административен съд (ВАС), което е според нашите експертни оценки. Това решение вероятно ще бъде обжалвано от правителството, но това нас не ни интересува. И днес става ясно, че въпреки решението за изграждане на водоземни съоръжения върху 48% от територията на Пирин, нито една община не е изразила желание за увеличаване за водата. ВАС констатира и редица нарушения, свързани с решение на правителството от разширяването на съоръженията и изграждането на допълнителна инфраструктура. Изразихме удовлетворение от това може би междинно решение на тричленния състав на ВАС и позицията ни ще бъде такава, без да влиза в противоречие с местния бизнес и туристите от цялата страна и Европа“, обясни той. \r\nЦветилена СИМЕОНОВА", "date": "2018.07.31", "title": "Доц. Христо Михайлов, АБВ: Ръководните органи за изграждането на оградата с Румъния трябва да се учат от подходите на Валери Симеонов и да не са свити в разходите"}
{"url": "http://www.focus-news.net/news/2018/07/31/2551576/stara-zagora-patuvashta-detska-biblioteka-shte-se-provede-v-antichniya-forum.html", "text": "Започна седмия сезон на кампанията „Пътуващо лятно кино с БНТ“. Това съобщиха от пресцентъра на  Община Стара Загора .Стартирала през  2012-та година, инициативата на Българската национална телевизия получи подкрепата на всички български общини, безпрецедентен обществен отзвук и престижните награди Eventex Awards България,  Eventex Awards International, „Златно сърце”, както и най-важната – любовта на зрителите!  \r\nВ Стара Загора пътуващото кино ще гостува на 1 август. Прожекцията започва в 21 часа в  Античния форум „Августа Траяна“. Ще бъдат представени два късометражни филма: „Пеперуди“ (NO BLINK), „Дебют“ (EU&ME) и пълнометражният: „8’19’’.  \r\nТази година прожекцията ще се предхожда от Пътуваща детска библиотека. Тя ще бъде разположена в Античния форум. Децата на Стара Загора могат да я посетят от 18.30 до 19.30 часа. Желаещите могат да донесат томчета от домашната си библиотека, да дарят и да получат други. В книжките те ще оставят и своето послание към следващите читатели. Кампанията Пътуваща библиотека е част от инициативата на „Лятно кино с БНТ“ и има за цел да възроди както изчезващите кина, така и отношението на подрастващите към книгите и четенето.", "date": "2018.07.31", "title": "Стара Загора: Пътуваща детска библиотека ще се проведе в Античния форум"}
{"url": "http://www.focus-news.net/news/2018/07/31/2551551/obsazhdaneto-na-viziya-za-balgariya-na-bsp-prodalzhava-sas-sreshta-na-partiyata-sas-sayuz-proizvedeno-v-balgariya.html", "text": "Продължава общественото обсъждане на \"Визия за България\", която бе предложена от БСП на 21 юли. Това съобщиха от пресцентъра на  НС на БСП . През август ще се проведат поредица от срещи с над 15 професионални организации, браншови съюзи и експерти. Първата ще е със Съюз \"Произведено в България\". Лидерът на БСП Корнелия Нинова, народни представители от левицата и членове на ръководството ѝ ще се срещнат с български производители. Срещата ще започне в 14.30 часа в сградата на бул. \"Джеймс Баучер\" 23. \r\nСъюз \"Произведено в България\" обединява над 1000 български фирми в сферите на хранително-вкусовата промишленост, земеделието, туризма, услугите и др.", "date": "2018.07.31", "title": "Обсъждането на \"Визия за България\" на БСП продължава със среща на партията със Съюз \"Произведено в България\""}
{"url": "http://www.focus-news.net/news/2018/07/31/2551566/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.31", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/31/2551577/afp-rastat-v-evrozonata-se-zabavya-prez-vtoroto-trimesechie.html", "text": "Икономическият растеж в еврозоната се е забавил през второто тримесечие на годината. Това показват данните от Европейската статистическа служба (Евростат), цитирани от  AFP . \r\nДокладът бе публикуван на фона на нарастващите опасения, че напрежението в областта на търговските въпроси, подхранвано от Вашингтон, може да рефлектира негативно върху европейската икономика. \r\nВ периода април-юни растежът в 19-те страни от единния валутен съюз е достигнал до 0,3%. В предходното тримесечие той бе 0,4%,, показват данните от Евростат. \r\nМеждувременно през юли инфлацията в еврозоната се е ускорила по бързо от очакванията, достигайки до 2,1%. Причината е свързана с високите цени на енергията.  Тереза Герова", "date": "2018.07.31", "title": "AFP: Ръстът в еврозоната се забавя през второто тримесечие"}
{"url": "http://www.focus-news.net/news/2018/07/31/2551567/lovech-sas-70-sm-se-e-pokachilo-nivoto-na-reka-vit-v-teteven-za-edno-denonoshtie.html", "text": "Със 70 см. се е покачило нивото на река Вит в Тетевен за едно денонощие. Това съобщи за  Радио „Фокус“ – Велико Търново  дежурният в Хидрометеорологичната станция в Ловеч. Нивото на реката е 200 см, докато във вчерашния ден то е било 130 см. Покачването на река Осъм в Ловеч е с 90 см – от 60 см на 150 см. Реката в Троян се е повишила с 76 см и също е 150 см. Покачването на река Черни Вит в село Черни Вит е с 2 см, а нивото и е 92. \r\n„Фокус“ припомня, че миналата седмица в община Тетевен беше обявено бедствено положение. В село Черни Вит пътят бе заринат от свлачища и залят от реката. Придошлата река взе две жертви. \r\nНадежда КРЪСТЕВА", "date": "2018.07.31", "title": "Ловеч: Със 70 см се е покачило нивото на река Вит в Тетевен за едно денонощие"}
{"url": "http://www.focus-news.net/news/2018/07/31/2551582/zam-ministar-boyko-penkov-chakame-predvaritelnite-dokladi-za-pochinalata-rodilka-v-pleven-tova-koeto-znaem-e-che-se-e-sazdal-tezhak-problem-po-vreme-na-vavezhdane-v-anesteziya.html", "text": "Очакваме предварителните доклади за починалата родилка в Плевен. Това коментира пред журналисти в \"Майчин дом\" зам.-министърът на здравеопазването Бойко Пенков във връзка с починалата родилка в Плевен, предаде репортер на  Агенция „Фокус“ . „Чух се с директора на болницата и с този на РЗИ. Окончателно ще имаме резултат след време, тъй като има направена съдебна патоанатомична експертиза. Това, което знаем, е че се е създал тежък проблем по време на въвеждане в анестезия. Оттам са се водили около час-час и нещо реанимационни мероприятия, които за съжаление не водят до добър изход, а до летален. Това е изключително жалко, съболезнования на близките\", заяви зам.-министърът. \"В момента наш екип на „Медицински одит“ е там, включително и РЗИ-Плевен е в болницата. Очакваме и техните предварителни доклади, с които ще ви запознаем. Оценката е била, че жената е здрава, тъй като е имало планирано секцио, това се появява по време на въвеждане в анестезия. Така че дали е сърдечен проблем или е масивна белодробна емболия, ще кажат колегите съдебни медици и патоанатоми. През цялото време е имало медицински екип с нея. Въвеждащият анестезията е много опитен колега с дълги години стаж. Включили са се най-добрите реаниматори. Понеже усилията са били насочени към спасяване на майката, се е получила тежка хипоксия при плода. В момента в „Неонатология“ се води борбата за спасяването на неговия живот\", обясни още той.  \r\nБиляна ИВАНОВА", "date": "2018.07.31", "title": "Зам.-министър Бойко Пенков: Чакаме предварителните доклади за починалата родилка в Плевен, това, което знаем, е че се е създал тежък проблем по време на въвеждане в анестезия"}
{"url": "http://www.focus-news.net/news/2018/07/31/2551578/burgas-katastrofa-mezhdu-dva-avtomobila-e-stanala-na-pat-ii-99-kray-dyuni-nyama-postradali.html", "text": "Катастрофа между два автомобила е станала на път II-99 край Дюни, няма пострадали. Това каза за  Радио \"Фокус\" - Бургас  Цветелина Рандева, говорителна ОДМВР - Бургас. Катастрофата не е със сериозни щети. Водачите ще използват двустранен протокол. До изясняване на вината се налага временно в едната лента по-бавно да се осъществява пътното движението, което довело до задръстване в района. Катастрофата е разчистена и се очаква в следващите 15 мин. да се поднови движението. \r\nДеница ДИМИТРОВА", "date": "2018.07.31", "title": "Бургас: Катастрофа между два автомобила е станала на път II-99 край Дюни, няма пострадали"}
{"url": "http://www.focus-news.net/news/2018/07/31/2551580/api-vazstanoveno-e-dvizhenieto-po-pat-iii-501-basarbovo-bozhichen.html", "text": "Възстановено е движението по път III-501 Басарбово – Божичен. Това съобщиха от пресцентъра на  Агенция „Пътна инфраструктура“ .", "date": "2018.07.31", "title": "АПИ: Възстановено е движението по път III-501 Басарбово – Божичен"}
{"url": "http://www.focus-news.net/news/2018/07/31/2551583/varna-blizo-60-balgarski-izdatelstva-i-knigorazprostraniteli-uchastvat-v-aleya-na-knigata-v-grada.html", "text": "Близо 60 български издателства и книгоразпространители участват в Алея на книгата във Варна – най-голямата книжарница на открито, предаде репортер на  Радио „Фокус“ – Варна . Събитието продължава до 5 август в пространството около Фестивалния и конгресен център всеки ден от 10.00 до 22.00 часа. Организатор на инициативата е Община Варна и Асоциация „Българска книга\". \r\n„Алея на книгата“ е формат, който през последните години се утвърди като най-мащабното пътуващо книжно изложение в България. Той представя българската литературна сцена в цялото ѝ многообразие, срещайки читатели с автори и издатели.  В литературния кът предстоят премиери на книги, срещи с писатели и преводачи, дискусии, детски работилници. В програмата попадат също събития, посветени и на най-младата читателска аудитория.  Достъпът до всички събития в Културната програма на „Алея на книгата“ е свободен. \r\nМарияна ВАЛЕНТИНОВА", "date": "2018.07.31", "title": "Варна: Близо 60 български издателства и книгоразпространители участват в Алея на книгата в града"}
{"url": "http://www.focus-news.net/news/2018/07/31/2551581/yordanka-ananieva-zam-kmet-na-obshtina-burgas-v-shest-burgaski-profesionalni-gimnazii-v-momenta-tekat-remontni-deynosti.html", "text": "В шест бургаски професионални гимназии в момента текат ремонтни дейности. Това каза пред журналисти Йорданка Ананиева, зам.-кмет по култура и образование на Община Бургас, предаде репортер на  Радио „Фокус“ – Бургас . „Основните дейности, свързани с ремонтите на училища, са свързани с подобряване на качеството на образованието в професионалните гимназии. Една от тях е Професионална гимназия по елекроника и електротехника „Костантин Фотинов“, където са оборудвани физкултурен салон, спортна зала, кабинети за професионално обучение. Строителството е доста напреднало, но няма да може да бъде завършено до 15 септември. Това обаче няма да попречи на учебния процес“, каза още Ананиева. По думите ѝ по същия начин стоят нещата в Търговската гимназия – едно от най-старите професионални бургаски училища, където до този момент е не е имало физкултурен салон. „Проблемът всеки момент ще бъде решен, защото етапът на изграждане на допълнителната инфраструктура, която ще осигури на децата възможност да спортуват, е на финалната права и през октомври или началото на ноември месец т. г. салонът ще бъде завършен“, допълни Ананиева. Според нея това се отнася и за останалите професионални училища на територията на Бургас. Професионалната гимназия по туризъм в момента се ремонтира, както и Строителният техникум и Механотехникумът. Изцяло се реновира и сградата на Гимназията по автотранспорт. \r\nВеселина НИКОЛОВА", "date": "2018.07.31", "title": "Йорданка Ананиева, зам.-кмет на Община Бургас: В шест бургаски професионални гимназии в момента текат ремонтни дейности"}
{"url": "http://www.focus-news.net/news/2018/07/31/2551584/svetla-baryakova-muzeen-kompleks-bansko-velyanovata-kashta-e-edin-ot-simvolite-na-grada-zapazen-i-do-dnes-s-usiliyata-na-obshtinata.html", "text": "Веляновата къща, обявена за паметник на културата е един от символите на града, запазен ѝ до днес чрез усилията, положени от Общината. Това каза за  Радио „Фокус“ – Пирин  Светла Барякова, директор на Музеен комплекс – Банско. Тя обясни, че самата къща представя банския бит и дом от края на 18 и началото на 19 век, но е уникална със своите стенописи. „Къщата е строена някъде към края на 18 век от заможна банска фамилия, но собствениците ѝ се изнасят от Банско и в началото на 19 век тя става собственост на общината. Когато жителите на Банско строят своята църква „Света Тройца“, канят тук банския чорбаджия Велян Огнев, който е вече известен за времето си художник и декоратор, представител на Дебърската школа, да работи по иконостаса на новопостроената църква. По-късно той остава да живее във Веляновата къща, която изрисува с красиви картини“, каза още Барякова. Тя добави, че Веляновата къща е един традиционно посещаван от туристите обект, тъй като съществува като такава още от 1977 година. „Тя е част от 100-те национални туристически обекта, позната е и на туроператори и на всички, и представлява невероятен интерес не само сред нашите сънародници, но и сред чуждестранните групи, които са многобройни в Банско, особено в топлата част на годината“, отбеляза Барякова. Тя допълни, че Веляновата къща е единствената възрожденска къща в България, в която е осигурена достъпна среда. „По един европейски проект „Банско – кръстопът на цивилизациите“, тя е обновена, стенописите са реставрирани и блестят с красотата и колорита, с който ги е виждал в сърцето си техния автор, но е осигурена и достъпна среда за хора с увреждания, които вече могат да достигнат и до втория етаж и да се насладят на изкуството на българите“, заяви Барякова. \r\nЛивия НИНОВА", "date": "2018.07.31", "title": "Светла Барякова, Музеен комплекс – Банско: Веляновата къща е един от символите на града, запазен и до днес с усилията на Общината"}
{"url": "http://www.focus-news.net/news/2018/07/31/2551586/sliven-obshtinskiyat-fond-kultura-prodalzhava-nabiraneto-na-predlozheniya-za-proekti-v-oblastta-na-kulturata.html", "text": "Общински фонд „Култура” продължава набирането на предложения за проекти в областта на културата, тематично свързани със Сливен и сливенския край. Това съобщиха от пресцентъра на  Община Сливен . Проектите могат да се до 16.00 часа на 5 септември в деловодството на Общинска администрация. \r\nСъгласно Правилника за работа на Фонда, право да подават проекти имат организации, културни институти и индивидуални дейци на културата от страната и чужбина. \r\nОбщински фонд „Култура” при Община Сливен допуска и подкрепя финансово стойностни образци на културата, допринасящи за съхраняване и обогатяване на духовния живот на региона. \r\nПроектите могат да бъдат в различни форми на музикалното изкуство, художествени или литературни  произведения, документални филми, изследователски трудове, свързани с културно-историческото наследство на Сливен, творчески продукти на млади сливенски дарования и др. \r\nЗа подробна информация вносителите на проекти могат да направят справка в дирекция „Образование, култура и връзки с обществеността” на Община Сливен, при секретаря на Фонда. \r\nПълният комплект документи, необходими за кандидатстване ще са достъпни на официалната страница на Общински съвет - Сливен.", "date": "2018.07.31", "title": "Сливен: Общинският фонд „Култура” продължава набирането на предложения за проекти в областта на културата"}
{"url": "http://www.focus-news.net/news/2018/07/31/2551585/rumen-petkov-abv-podhodat-na-gerb-i-obedineni-patrioti-e-prestapen-po-otnoshenie-na-balgarskite-eksperti-po-borbata-s-bedstviyata-i-avariite.html", "text": "Подходът на ГЕРБ и „Обединени патриоти“ е престъпен по отношение българските експерти по борбата с бедствията и авариите. Това каза председателят на АБВ Румен Петков по време на пресконференция, предаде репортер на  Агенция „Фокус“ . \r\n„Във връзка с борбата с бедствията и авариите можем да кажем, че е пропилян ресурсът на „Гражданска защита“, затрит е кадровият и техническият потенциал, пропилян е ресурсът на катерачите и на гмуркачите. Тоест, ние в момента сме в много голяма степен на безсилие. Правителството заключава, че 49 от общините в страната са заплашени от наводнение – е, не може това да се констатира няколко години подред и единствената партия, която предлага конструктивно решение, да е АБВ. Събраха си шапките, заминаха на море. Популизмът да работиш през август ни е чужд, но да не обърнеш внимание на доклад за националната сигурност, който ясно те предупреждава, че половината от общините ти са в катастрофално състояние от гледна точка на превенциите, да имаш вече смъртен случай в една от тях и това да не те притеснява е много обезпокоително“, коментира Петков. \r\nТой припомни, че споразумението между Народната банка за възстановяване и развитие и Министерството на околната среда и водите, което беше одобрено от правителството, и ратифицирано в парламента, е за 35 млн. лв. за консултантски услуги, които да ни изготвят планове за управление на речните басейни и планове за управление на риска от наводнение. „И те ще бъдат подготвяни 3-4 години – т.е. ние ще платим на чужди специалисти при наличие на много солиден български експертен потенциал 35 млн. лв. По този начин попиляваме българската експертиза и я пращаме да работи за чужди институции. Настояваме този въпрос да се преразгледа и българското правителство да ангажира нашия експертен потенциал. Ако ние показваме на нашите хора, че не ценим труда им, те с право ще смятат, че нямат държава. Този подход на ГЕРБ и т.нар. патриоти е престъпен към българската експертиза по борбата с бедствията и авариите“, каза още Петков и посочи, че това е нихилистичен подход. \r\n\"Продължават цяла седмица наводненията в Тетевен и няма никакъв отзвук от страна на правителството. Предложихме много сериозни решения, разпращаме ги на ръководствата на парламентарните групи, на президента. Считаме, че това може да бъде дебат на Консултативния съвет по национална сигурност. Ние виждаме, че ситуацията е неконтролируема. Доклад с драматични изводи, внесен в Народното събрание, не направи впечатление на нито един народен представител. Не искаме НС да се събере извънредно, а апелираме правителството да си свърши работата\", допълни той. \r\nЦветилена СИМЕОНОВА", "date": "2018.07.31", "title": "Румен Петков, AБВ: Подходът на ГЕРБ и „Обединени патриоти“ е престъпен по отношение на българските експерти по борбата с бедствията и авариите"}
{"url": "http://www.focus-news.net/news/2018/07/31/2551590/ministar-valentin-radev-s-127-po-malko-sa-zhertvite-na-patya-za-perioda-yanuari-yuli-v-sravnenie-s-minalata-godina.html", "text": "Намалението на загиналите на пътя за периода януари-юли е 12.7% в сравнение със същия период на миналата година. Това каза министърът на вътрешните работи Валентин Радев на редовния си месечен брифинг, предаде репортер на  Агенция „Фокус“ . „Тенденцията е добра, за първи път от три години загиналите намаляват“, обяви той. „Работим по три закона за намаляване на жертвите и произшествията по пътя“, припомни Радев. „Задачата ни е да направим предписание за всяко нещо, което не е наред на пътя“, коментира министърът. „Готови са листовките ни, които са и на различни езици, за да помолим и чужденците да спазват правилата и да не стават повод за пътни произшествия“, посочи той. „Около 43 е разликата между загиналите за периода януари-юли в сравнение със същия период от миналата година“, уточни Валентин Радев. „Днес във всички области на МВР също ще дадат брифинг, за да разкажат на журналистите всичко на местно ниво“, каза още министърът.  \r\n„Горди сме и се хвалим, доколкото е прието, че не допуснахме нито едно произшествие по време на Председателството“, заяви Радев. „Така успяхме да организираме работата си, че да няма пострадали български граждани или пострадали гости, които участваха в събитията. Дори не се усети липсата на служители, които бяха привлечени от страната“, обясни вътрешният министър. \r\nБиляна ИВАНОВА", "date": "2018.07.31", "title": "Министър Валентин Радев: С 12.7% по-малко са жертвите на пътя за периода януари- юли в сравнение с миналата година"}
{"url": "http://www.focus-news.net/news/2018/07/31/2551587/burgas-filialat-na-natsionalnata-hudozhestvena-akademiya-shte-obuchava-studenti-v-magistarskata-programa-art-terapiya.html", "text": "Филиалът на Националната художествена академия в Бургас, който отваря врати тази есен, ще обучава студенти в магистърската програма \"Арт терапия\". Тя изучава закономерностите на възпитанието и развитието на човека чрез възможностите, които предоставят различните видове изкуства. Това съобщиха от пресцентъра на  Община Бургас . Сред редовните преподаватели, които ще водят обучението, са проф. д. изк. Петер Цанев, доц. д-р Румяна Панкова, ст. преп. Валери Василев. \r\nМагистратурата по арт терапия предлага специализиран начин за използване на творческия процес в изкуството като проводник за комуникация, себеизразяване и развитие на личността. Програмата е насочена към комплексни експресивни модели, при които изкуството и психологията са уникално комбинирани, за да изследват и развиват креативните възможности на хората. \r\nЧрез терапевтични занимания с изкуство се развиват широк спектър от физически, емоционални и познавателни умения, които осигуряват ценен принос към потенциала и нуждите от социална и психологическа адаптация. \r\nХудожествените и академични традиции на Националната художествена академия предлагат магистърската програма като изключителен теоретичен и практически форум за студенти, интересуващи се от образование в областта на арт терапията. \r\nПрограмата е фокусирана върху проучвания и изследвания, насърчаващи развитието в тази област на базата на интензивна практика по изкуство, арт терапевтична теория и практика, съвременни подходи към психологическото развитие и природата на креативността.", "date": "2018.07.31", "title": "Бургас: Филиалът на Националната художествена академия ще обучава студенти в магистърската програма \"Арт терапия\""}
{"url": "http://www.focus-news.net/news/2018/07/31/2551591/anton-spasov-agronom-ovoshtnite-gradini-sa-izklyuchitelno-uyazvimi-ot-nashestvie-na-vrediteli-prez-vegetativniya-period.html", "text": "Овощните градини на територията на Пазарджишкия регион са предимно от ябълки и вишни, като този вид насаждения трудно се опазват от нашествие на вредители. Това каза за  Радио „Фокус” – Пазарджик  Антон Спасов, агроном „Растителна защита“ от Пазарджик. През вегетацията се провеждат около 20 пръскания с препарати, като основни неприятели при ябълката това са ябълковия плодов червей, листните въшки, ябълковия молец, плодова оса, като те минират листата и нагризват плодовете. „Напояването на градините става на основата на капково напояване. Изградени са капкови инсталации, най-често по проекти от европейските програми“, уточни Спасов. По думите му продукцията най-често се реализира на вътрешния пазар, както и в консервните комбинати и по борсите и тържищата. Към момента има много европейски програми за отглеждане на плодови градини, по които могат да кандидатстват стопаните. \r\nАлбена ЖИЛЕКОВА", "date": "2018.07.31", "title": "Антон Спасов, агроном: Овощните градини са изключително уязвими от нашествие на вредители през вегетативния период"}
{"url": "http://www.focus-news.net/news/2018/07/31/2551589/varna-tovaren-avtomobil-e-katastrofiral-na-avtomagistrala-hemus-v-rayona-na-paten-vazel-neofit-rilski-nyama-postradali.html", "text": "Товарен автомобил е катастрофирал на автомагистрала \"Хемус\" в района на пътен възел \"Неофит Рилски\" на територията на Варненска област. Това съобщиха за  Радио \"Фокус\" - Варна  от Областната дирекция на МВР - Варна. Инцидентът е  регистриран около 12.10 часа. 52-годишният водач, управлявал товарния автомобил, е изгубил контрол над превозното средство, след като е спукал гума и се е блъснал в разделителната мантинела. Движението в изпреварващата лента при км 391 е временно ограничено заради произшествието. От полицията допълниха, че при инцидента няма пострадали граждани, както и други участници. Водачите трябва да преминават с повишено внимание и съобразена скорост през участъка до приключване на огледа. \r\nМарияна ВАЛЕНТИНОВА", "date": "2018.07.31", "title": "Варна: Товарен автомобил е катастрофирал на автомагистрала \"Хемус\" в района на пътен възел \"Неофит Рилски\", няма пострадали"}
{"url": "http://www.focus-news.net/news/2018/07/31/2551592/varna-vazstanoveno-e-dvizhenieto-pri-km-358-na-avtomagistrala-hemus-v-posoka-sofiya.html", "text": "Възстановено е движението при км 358 на автомагистрала „Хемус“ в посока София. Това съобщиха от пресцентъра на  Агенция „Пътна инфраструктура“ .", "date": "2018.07.31", "title": "Варна: Възстановено е движението при км 358 на автомагистрала „Хемус“ в посока София"}
{"url": "http://www.focus-news.net/news/2018/07/31/2551593/ministar-valentin-radev-otdelihme-nad-3-mln-leva-ot-rezerva-na-darzhavniya-byudzhet-za-vazstanovyavane-na-shtetite-v-dupnitsa-miziya-i-teteven.html", "text": "Отделихме 3,148 млн. лева от резерва от държавния бюджет за общините Дупница, Мизия и Тетевен за възстановяване на щетите. Това каза министърът на вътрешните работи Валентин Радев на редовния си месечен брифинг, предаде репортер на  Агенция „Фокус“ . „Всячески подпомогнахме БАБХ за справяне с чумата първо по дребните преживни животни, а после и по свинете“, заяви той. „За периода януари- юли са образувани 248 досъдебни производства за престъпления срещу животните. В сравнение със същия период на миналата година досъдебните производства са 159“, каза още Валентин Радев. \r\nБиляна ИВАНОВА", "date": "2018.07.31", "title": "Министър Валентин Радев: Отделихме над 3 млн. лева от резерва на държавния бюджет за възстановяване на щетите в Дупница, Мизия и Тетевен"}
{"url": "http://www.focus-news.net/news/2018/07/31/2551595/kathimerini-trinadeset-dushi-sa-hospitalizirani-sled-strelba-pred-romski-lager-na-rodos.html", "text": "Тринадесет души са настанени в болница след стрелба пред ромски лагер на остров Родос, съобщава електронното издание на гръцкия вестник  Kathimerini . \r\nПо предварителна информация трима рома са спрели автомобил пред лагера и са открили огън. Причините за действията им остават неясни към момента. \r\nШестима от пострадалите вече са изписани от болница, след като са получили необходимата медицинска помощ. Останалите са приети за лечение. По случая има арестуван 17-годишен младеж, издирват се други двама заподозрени.  Тереза Герова", "date": "2018.07.31", "title": "Kathimerini: Тринадесет души са хоспитализирани след стрелба пред ромски лагер на Родос"}
{"url": "http://www.focus-news.net/news/2018/07/31/2551596/plovdiv-chetirima-dushi-sa-zadarzhani-vav-vrazka-sas-sbivane-mezhdu-dve-familii-v-asenovgrad.html", "text": "Четирима участници в междусъседско сбиване са задържани в полицията в Асеновград. Това съобщиха от  ОДМВР - Пловдив . Сигналът за възникналия скандал между представители на две фамилии на ул. „Росица“ бил подаден около 22.00 часа снощи на тел. 112. По първоначални данни малко преди това братя на 34 и 24 години се черпели с алкохол в двора си, когато тяхна 33-годишна съседка им направила забележка да не вдигат шум. Мъжете реагирали с обиди и заплахи и хвърлили срещу жената тухла, при което в нейна защита се намесили роднини, на 35 и 29 години. Двете групи взаимно започнали да се замерват с твърди предмети, но в резултат на незабавната намеса на екипи от районното управление и колегите им от сектор „Специализирани полицейски сили“ конфликтът бил предотвратен без да има сериозни последствия. Пострадалата жена е настанена в болница с травма на рамото. При огледите са установени счупвания на два прозореца и врата на жилищата на враждуващите семейства. Спрямо четиримата мъже е взета 24-часова мярка за неотклонение. Допълнителна справка показала, че всички те са с криминални прояви и осъждани. Случаят е докладван в Районна прокуратура – Асеновград, образувано е досъдебно производство. Работата по документирането продължават служители от полицейското управление.", "date": "2018.07.31", "title": "Пловдив: Четирима души са задържани във връзка със сбиване между две фамилии в Асеновград"}
{"url": "http://www.focus-news.net/news/2018/07/31/2551562/mkd-makedoniya-kampaniyata-za-referenduma-v-makedoniya-shte-zapochne-na-10-septemvri.html", "text": "Съгласно сроковете, предвидени в закона, кампанията за референдума за името на Македония, насрочен за 30 септември, ще започне на 10 септември, съобщава скопското електронно издание  МКД . \r\nОт редакцията поясняват, че в периода 1-20 август парламентът в Скопие ще бъде в лятна ваканция. След връщането си от отпуск депутатите ще работят до 7 или 8 септември. По време на почивката си народните представители нямат задължения, освен в спешни случаи, които налагат намесата им, припомня изданието. \r\nЩо се отнася до споразумението между Македония и Гърция, за който се организира референдум, той ще бъде публикуван в Държавен вестник след провеждането на референдума.  \r\nЗаконът за езиците ще бъде обявен, когато бъде преценено, че е настъпил подходящият момент, защото не е свързани с референдума, подчерта председателят на Събранието в Скопие Талат Джафери.  Тереза Герова", "date": "2018.07.31", "title": "МКД (Македония): Кампанията за референдума в Македония ще започне на 10 септември"}
{"url": "http://www.focus-news.net/news/2018/07/31/2551599/diana-markova-nastoyavame-za-personalen-podhod-i-individualna-otsenka-na-horata-s-uvrezhdaniya.html", "text": "Настояваме за персонален подход и индивидуална оценка на потребностите на хората с увреждания. Това каза в интервю за  Радио „Фокус“ – Варна  Диана Маркова, която е част от инициативния комитет на майките на деца и възрастни с увреждания, започнал протести през юни. Според Диана Маркова личната помощ трябва да бъде осмислена като нова технология, нов подход на подкрепа на хората с увреждания без да се идентифицира и да се свърза само с асистентската помощ. „Личната помощ е доста по-широко понятие, което е свързано с персонален подход, индивидуална оценка на дефицитите и потребностите на човека, съответно и финансова подкрепа съответна на тази индивидуална оценка. Говорим за една реална работа по всеки конкретен случай, което към този момент по-скоро плаши хората от държавните институции, всичко ново се приема някак на нож, като непознато, като застрашаващо сегашното положение“, заяви Диана Маркова. \r\nМарияна ВАЛЕНТИНОВА", "date": "2018.07.31", "title": "Диана Маркова: Настояваме за персонален подход и индивидуална оценка на хората с увреждания"}
{"url": "http://www.focus-news.net/news/2018/07/31/2551598/ograbiha-doma-na-deputata-tasko-ermenkov-za-vtori-pat.html", "text": "Ограбиха дома на депутата Таско Ерменков за втори път. Това съобщи самият той за  Агенция „Фокус“ . „Това е вторият обир, който ми се прави в същия апартамент. Първият беше през 2015 г. и тогава бяха ограбени всички видове ценности и то по много перфектен начин. Крадците се бяха постарали да оставят апартамента в първоначалния му вид, все едно, че никой не е влизал вътре, кутийките, от които бяха взети бижутата, бяха оставени на същите места затворени. Ако дъщеря ми съвсем случайно не беше разбрала, че портмонето ѝ е преместено от лявата в дясната част на чекмеджето, нямаше да разберем сигурно в продължение на много време, че сме ограбени. Това се случва в момент, в който дъщеря ми напуска къщата, а ние с жена ми сме при едни приятели на морето за два дни. И тогава полицията нищо не направи за съжаление, а сега на 3 юли, докато спим четиричленното ми семейство (аз, жена ми, дъщеря ми и съпругът ѝ, както и младо куче), влизат крадци“, коментира Ерменков. По думите му интересното е, че от кредитните карти, които имат в портмонетата си, са взети само тези, които са на жена му и са руски. „На тях тя получава пенсията си по възраст. В тях има не повече от 100 долара в момента.  Българските кредитни карти не са пипнати. Аз съм с холтер през това време. Чрез него се измерва кръвното в продължение на 24 часа. Когато е извършена кражбата ми е най-ниско налягането, кучето не реагира. Според полицията най-вероятно са ни упоили с газ. Това е недопустимо. Не са откраднати скъпи като телефон, лаптоп, очила, а моя часовник, от чантата на децата са взети по 10 лв., 300-400 евро от чантата на жена ми и руските ѝ карти, които в България въобще не могат да бъдат използвани“, допълни той и посочи, че полицията не си е направила труда да разпита съседите. „Сами разбрахме, че към 2.00 часа посред нощ някой е звънял на звънците у тях, но никой не се е качил на етажа. Пред блока постоянно стои автомобил с дипломатически номер 0293 и биха могли да попитат и тези хора дали не са видели някой да влиза, но и това не е направено. Досега мълчах, защото смятах, че полицията трябва да бъде оставена да си върши работата, но след като вече почти един месец никой не ме информира и никой не прави каквото и да било, реших да му дам гласност, защото този случай касае мен, но и всеки българин, който трябва да се чувства спокоен в дома си. При такива действия и такова безсилие на компетентните органи няма как това да се случи“, разказа още Таско Ерменков.   \r\nЛюба АЛЕКСИЕВА", "date": "2018.07.31", "title": "Ограбиха дома на депутата Таско Ерменков за втори път"}
{"url": "http://www.focus-news.net/news/2018/07/31/2551600/sport-bivshiyat-tehnicheski-direktor-na-harvatskite-natsionali-be-naznachen-za-starshi-trenyor-na-kuveyt.html", "text": "Бившият технически директор на националния отбор по футбол на Хърватия Ромео Йозак бе назначен за старши треньор на тима на Кувейт. Съответната информация съобщи самият Йозак в социалните мрежи. \r\n45-годишният хърватин ще бъде натоварен със задачата да помогне на Кувейт да възвърне позициите си, след като в края на 2015 година ФИФА извади страната от турнирите си за период от две години заради държавна намеса във футбола в страната. Това попречи на Кувейт да участва в Мондиал 2018.  \r\nЙозак бе част от националния тим на Хърватия до март миналата година. След това за период от седем месеца бе начело на полския тим Легия Варшава.", "date": "2018.07.31", "title": "Спорт: Бившият технически директор на хърватските национали бе назначен за старши треньор на Кувейт"}
{"url": "http://www.focus-news.net/news/2018/07/31/2551588/rumen-petkov-abv-dopalnitelnite-100-mln-lv-za-horata-s-uvrezhdaniya-shte-dovedat-do-30-50-lv-pomoshti-a-tova-e-podigravka-i-nyama-da-reshi-problema.html", "text": "Допълнителните 100 млн. лв. за хората с увреждания ще доведат до 30-50 лв. помощи, а това е подигравка и няма да реши проблема. Това каза председателят на АБВ Румен Петков по време на пресконференция във връзка с предложението за повишаване финансовата помощ на хората с увреждания, предаде репортер на  Агенция „Фокус“ . \r\n„Само с пари – ние от АБВ сме го заявявали многократно, няма да стане. Анализът на нашите експерти показва, че тези допълнителни 100 млн. лв. за хората с увреждания ще доведе до 30-50 лв. помощи, а това е подигравка. Това просто няма да реши проблема. Очевидно е, че в този си вид Агенцията за социално подпомагане няма необходимия капацитет да прави експертна оценка за нуждите и способностите и ние настояваме да се възприеме методиката на Световната здравна организация за индивидуална оценка на възможностите на всеки човек с увреждане“, каза още Петков и посочи, ч другото е наливане на пари в една зле работеща система.  \r\n„И виждаме, че тази спекулация с проблема на различните групи доведе и до противопоставянето между тях – нещо, което е много грозно. Не се прави така – решението е измислено от Световната здравна организация и ние няма нужда да измисляме топлата вода, – оценка на всеки конкретен случай и държавна политика в решаването на тези проблеми. И не на последно място – социализацията на тези хора“, обясни Петков. \r\nЦветилена СИМЕОНОВА", "date": "2018.07.31", "title": "Румен Петков, AБВ: Допълнителните 100 млн. лв. за хората с увреждания ще доведат до 30-50 лв. помощи, а това е подигравка и няма да реши проблема"}
{"url": "http://www.focus-news.net/news/2018/07/31/2551597/ministar-valentin-radev-vtoriya-etazh-ot-izgoryalata-sgrada-ot-tsarskite-konyushni-e-sobstvenost-na-mvr-angazhirame-se-da-vazstanovim-pokriva.html", "text": "Втория етаж от изгорялата сграда от „Царските конюшни“ е наш. Останалата собственост дори не знаем на кого е. Това каза министърът на вътрешните работи Валентин Радев на редовния си месечен брифинг за пожара в „Царските конюшни“, предаде репортер на  Агенция „Фокус“ . „Ангажираме се да възстановим покрива“, обяви той. „Ползвали сме този етаж известно време, вече не го ползваме“, коментира министърът. „Ние собствеността си ще трябва да я покрием. Надали ще намерим другите собственици, за да си разделим разходите. Трябва да възстановим покрива“, заяви Валентин Радев. „Вчера се събрахме при премиера Бойко Борисов със зам.-кмета на София Тодор Чобанов, кмета Йорданка Фандъкова и министър Боил Банов. Уточнихме се и проверихме докъде е собствеността“, обясни той. „Как е станал пожарът- ще стане ясно“, каза още вътрешният министър. \r\nБиляна ИВАНОВА", "date": "2018.07.31", "title": "Министър Валентин Радев: Втория етаж от изгорялата сграда от „Царските конюшни“ е собственост на МВР, ангажираме се да възстановим покрива"}
{"url": "http://www.focus-news.net/news/2018/07/31/2551602/veliko-tarnovo-sastavi-i-izpalniteli-ot-vsichki-28-oblasti-na-balgariya-za-prav-pat-shte-se-izyavyat-na-stsenata-na-natsionalniya-festival-folkloren-izvor-v-svishtov.html", "text": "а пръв път на сцената на „Фолклорен извор“ идват състави и изпълнители от всички 28 области на България. Това каза в предаването „Добре дошли в Свищов“ на  Радио „Фокус“ – Велико Търново  кметът на Свищов и член на журито, което ще оценява участниците Генчо Генчев. Той посочи, че това свидетелства за устойчивостта и мащабността на традиционното вече събитие. Програмата, по която ще се представят изпълнителите, е поместена на сайта на фестивала. „По традиция ние организираме вечерни празнични концерти с участието на различни състави и колективи. Тази година отново няма да изневерим на нашите традиции. Искам да подчертая, че срещаме изключително голямо съдействие от всички държавни институции. Тази година Министерство на културата отпусна целева субсидия по проект, която е в размер на близо 10 хиляди лева. С тях ще имаме възможност да дигитализираме и цифровизираме фестивала, както и да покрием част от разходите по отношение на организирането и  провеждането на фестивала“, каза още кметът. Той благодари на Министерство на културата и на всички медийни партньори на събитието, сред които и Агенция и Радио „Фокус“. \r\nЛуиза ТРАНЧЕВА", "date": "2018.07.31", "title": "Велико Търново: Състави и изпълнители от всички 28 области на България за пръв път ще се изявят на сцената на Националния фестивал „Фолклорен извор“ в Свищов"}
{"url": "http://www.focus-news.net/news/2018/07/31/2551604/kyustendil-zapochnaha-probite-na-noviya-fontan-prez-hudozhestvena-galeriya-vladimir-dimitrov-maystora.html", "text": "Започнаха пробите на новия фонтан през Художествена галерия „Владимир Димитров – Майстора” в Кюстендил, предаде репортер на  Радио „Фокус” – Кюстендил . Фонтанът е изцяло реновиран. Дейността е част от проекта за благоустрояване на градската среда. В момента системата се пробва. Поставени са 36 дюзи, както и 36 прожектора, които ще променят цветовете на водата. Изтласкването на водата във фонтана ще става по различни програми. Самото пространство, както и фонтанът, ще бъде озвучаван. Пускането на водната атракция ще бъде електронно. Пеещият фонтан е част от проект на Община Кюстендил за благоустрояване на парковото пространство пред градската художествена галерия. Целта на целия проект е подобряване на достъпността, благоустройство на зелените площи включително нова дървесна, храстовидна и тревна растителност, както и подчертаване на сградата на художествена галерия „Владимир Димитров – Майстора“, както и паметника на художника. Вече е оформена  комуникационна и визуална ос – от входа на областна администрация – Кюстендил към паметника на Владимир Димитров – Майстора. \r\nВенцеслав ИЛЧЕВ", "date": "2018.07.31", "title": "Кюстендил: Започнаха пробите на новия фонтан през Художествена галерия „Владимир Димитров – Майстора”"}
{"url": "http://www.focus-news.net/news/2018/07/31/2551605/burgas-vazstanoveno-e-dvizhenieto-po-pat-ii-99-chernomorets-primorsko-v-rayona-na-vakantsionno-selishte-dyuni.html", "text": "Възстановено е движението по път II-99 Черноморец - Приморско в района на ваканционно селище Дюни. Това съобщиха от пресцентъра на  Агенция „Пътна инфраструктура“ .", "date": "2018.07.31", "title": "Бургас: Възстановено е движението по път II-99 Черноморец - Приморско в района на ваканционно селище Дюни"}
{"url": "http://www.focus-news.net/news/2018/07/31/2551608/tv-sa-bosna-i-hertsegovina-bakir-izetbegovich-se-protivopostavi-na-izgrazhdaneto-na-peleshatskiya-most-shte-tarsi-sadeystvieto-na-mezhdunarodnite-organizatsii.html", "text": "Председателят на президентството на Босна и Херцеговина Бакир Изетбегович се противопостави на изграждането на Пелешацкия мост и увери, че ще търси защита на правата на страната си, като се обърне към международните институции, предава босненската телевизия  TV SA . \r\nС изграждането на Пелешацкия мост Хърватия нарушава суверенните права на Босна и Херцеговина за достъп до открито море, се казва в изявление на Изетбегович. В текста се напомня, че при кандидатстването за финансирането на проекта, управляващите в Загреб са информирали Европейската комисия, че строителството на моста не предизвиква спор с Босна и Херцеговина – нещо, което отдавна се знае, че не е вярно, става ясно още от разпространения текст. \r\nВ понеделник, 30 юни, бе даден официален старт на строителството на спорния Пелешацки мост – мащабен инфраструктурен проект на Хърватия. Дългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. За строежа на моста бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна.  Тереза Герова", "date": "2018.07.31", "title": "TV SA (Босна и Херцеговина): Бакир Изетбегович се противопостави на изграждането на Пелешацкия мост, ще търси съдействието на международните организации"}
{"url": "http://www.focus-news.net/news/2018/07/31/2551594/institutat-za-moderna-politika-izprati-pismo-do-ministar-predsedatelya-boyko-borisov-s-iskane-za-otteglyane-na-podpisa-na-balgariya-ot-istanbulskata-konventsiya.html", "text": "Днес Институтът за модерна политика, като страна по конституционното дело срещу Истанбулската конвенция, изпрати писмо до министър-председателя Бойко Борисов с искане за оттегляне на подписа на България. Това съобщиха от  Института за модерна политика . В писмото се казва: \r\n„След прогласяването на Истанбулската конвенция за противоконституционна с решение на Конституционния съд по к.д. № 3/2018 г., правителството носи отговорност за прилагане и съобразяване на своите политики с това решение. Оттук насетне ратификацията на противоконституционната Истанбулска конвенция в този ѝ вид от Народното събрание е юридически невъзможна. Ненаучната джендър-идеология, която се прокарва чрез Истанбулската конвенция под маската на благородната кауза срещу насилието, е в дълбоко противоречие с българската конституционна идентичност и обществен морал. Поради това подписът на България под Истанбулската конвенция е също така обществено-политически и морално нелигитимен. \r\nБез излишно отлагане следва да се предприемат необходимите правни и дипломатически действия за оттегляне на подписа на Република България от конвенцията. От това решение на КС произтича и задължение на българските власти да не подкрепят присъединяване на ЕС към Истанбулската конвенция“. Писмото е подписано от основателя на Института за модерна политика и доктор по конституционно право Борислав Цеков.", "date": "2018.07.31", "title": "Институтът за модерна политика изпрати писмо до министър-председателя Бойко Борисов с искане за оттегляне на подписа на България от Истанбулската конвенция"}
{"url": "http://www.focus-news.net/news/2018/07/31/2551607/blagoevgrad-remontni-deynosti-na-sportnata-infrastruktura-se-izvarshvat-v-nyakolko-uchilishta-v-grada.html", "text": "Ремонтни дейности на спортната инфраструктура се извършват в няколко благоевградски училища. Това съобщи за  Радио „Фокус“ – Пирин  Велизар Еремиев, експерт „Връзки с обществеността“ към Община Благоевград. Става дума за СУИЧЕ „Свети Климент Охридски“, XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“, ПМГ „Акад. С. Корольов“, V СУ „Георги Измирлиев“ и VII СУ „Кузман Шапкарев“. „Основно ще бъдат ремонтирани спортните площадки в XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“ и ПМГ „Акад. С. Корольов“, V СУ „Георги Измирлиев“. VII СУ „Кузман Шапкарев“ пък ще посрещне учениците с обновен физкултурен салон“, каза още Велизар Еремиев. Той добави, че ново спортно игрище ще бъде изградено в двора на СУИЧЕ „Свети Климент Охридски“. Част от средствата, чрез които се извършват дейностите са от общинския бюджет, а друга част са отпуснати от държавата. Ремонтът на спортните съоръжения е по инициатива на кмета на Община Благоевград д-р Атанас Камбитов. \r\nЛивия НИНОВА", "date": "2018.07.31", "title": "Благоевград: Ремонтни дейности на спортната инфраструктура се извършват в няколко училища в града"}
{"url": "http://www.focus-news.net/news/2018/07/31/2551606/ministar-valentin-radev-1364-sa-novonaznachenite-politsai-v-sryada-shte-dokladvam-na-premiera-boyko-borisov.html", "text": "Новоназначените полицаи са 1364, в полицията, жандармерията и в „Гранична полиция“. Това каза министърът на вътрешните работи Валентин Радев на редовния си месечен брифинг, предаде репортер на  Агенция „Фокус“ . „Вчера ми дадоха последните числа. Премиерът Бойко Борисов ми разпореди в сряда да му докладвам колко са новоназначените полицай с полицейски правомощия“, обясни той. „Казахме, че до края на годината ще има над 1000 новоназначени и го направихме“, заяви министър Радев. „Ще го докладвам на премиера, той сега го чува в аванс- 1364 са към дата 30 или 29 юли“, каза още той. \r\nБиляна ИВАНОВА", "date": "2018.07.31", "title": "Министър Валентин Радев: 1364 са новоназначените полицаи, в сряда ще докладвам на премиера Бойко Борисов"}
{"url": "http://www.focus-news.net/news/2018/07/31/2551601/smolyan-spryano-e-dvizhenieto-po-patya-krichim-devin-poradi-prelyala-voda-ot-dere-v-rayona-na-selo-osikovo.html", "text": "Спряно е движението по пътя Кричим - Девин поради преляла вода от дере в района на смолянското село Осиково. Това съобщи за  Радио „Фокус“ - Пловдив  говорителят на ОДМВР - Пловдив. Полицейски служители отклоняват автомобилите по обходни маршрути. \r\nЦветана ТОНЧЕВА", "date": "2018.07.31", "title": "Смолян: Спряно е движението по пътя Кричим - Девин поради преляла вода от дере в района на село Осиково"}
{"url": "http://www.focus-news.net/news/2018/07/31/2551612/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, предаде репортер на  Радио „Фокус“ – Пирин . Пътните настилки са мокри и хлъзгави и затова шофьорите трябва да се движат с повишено внимание. \r\n Към този час трафикът по основните улици и булеварди в областния център е спокоен. Няма образували се задръствания или колони от автомобили. Не са регистрирани тежки пътни инциденти. Натоварен трафик се наблюдава на входно-изходните артерии в посока Гърция и Банско, както ѝ по автомагистрала „Струма“, главен път Е-79 и второкласен път-19 Симитли – Гоце Делчев.  \r\nПо данни от Главна дирекция „Гранична полиция“ трафикът на граничните пунктове „Кулата“ и „Илинден“ се извършва без проблеми. \r\nЛивия НИНОВА", "date": "2018.07.31", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/31/2551613/gl-sekretar-na-mvr-mladen-marinov-zadarzhani-sa-3-prestapni-grupi-za-krazhbi-po-moreto.html", "text": "Имаме 3 реализирани престъпни групи, които действат по морето, задържани са. В момента са в ареста. Това каза главният секретар на МВР главен комисар Младен Маринов на редовния брифинг на МВР, предаде репортер на  Агенция „Фокус“ . „Групите бяха наистина сериозни. Извършителите живеят в София, но лятото гастролират по морето. А зимата- в Банско и в другите зимни курорти“, обясни Младен Маринов. „Статистиката показва, че има намаление на домовите кражби. Чувството, че има бум на тези кражби идва от това, че станаха кражби на публични личности“, посочи той. „Статистиката показва, че сравнено със същия период на миналата година, имаме спад на извършените и заявени престъпления, както и увеличаване на разкриваемостта“, заяви гл. секретар на МВР. „Всички наши мерки водят до положителни резултати. По въпроса с битовата престъпност се работи системнo“, каза още той. \r\nБиляна ИВАНОВА", "date": "2018.07.31", "title": "Гл. секретар на МВР Младен Маринов: Задържани са 3 престъпни групи за кражби по морето"}
{"url": "http://www.focus-news.net/news/2018/07/31/2551579/slavcho-neykov-ekspert-po-energiyna-politika-sled-problemnoto-reshenie-na-kzk-vsichki-ochakvat-ot-sada-zakonosaobrazna-otsenka-na-sdelkata-chez-inerkom.html", "text": "След проблемното решение на КЗК, всички очакват от съда законосъобразна оценка на сделката ЧЕЗ – \"Инерком\". Това заявява експертът по енергийна политика Славчо Нейков в своя  позиция  по темата.  \r\n\"Фокус\" публикува мнението на Нейков без редакторска намеса:  \r\nКОНКУРЕНТНА ЖЕГА ПРЕД ВАС \r\nСлед проблемното решение на КЗК, всички очакват от съда законосъобразна оценка на сделката ЧЕЗ – ИНЕРКОМ \r\nИзненадващото решение на КЗК от 19 юли т.г. да блокира сделката ЧЕЗ-ИНЕРКОМ, беше атакувано вчера от ИНЕРКОМ пред Върховния административен съд (ВАС). Жалбата беше подадена въпреки предвижданията на някои анализатори, че това може и да не се случи, за да се върви към тихичко приключване на случая. Иначе стъпката е повече от разбираема – особено на фона на решение, чиято основни характеристики са  трудната за възприемане аргументираност и дефицитът на юридическа обоснованост. \r\nТака, от юридическа гледна точка стъпките са в рамките на закона - КЗК  е компетентният орган, който се е произнесъл, и съответно решението му е обект на обжалване.  Тези стъпки обаче са основание отново да погледнем на сделката през призмата на новата ситуация в няколко аспекта.  \r\nБезспорно обжалването на решението на КЗК от страна на дружеството е силна индикация за сериозните му бизнес намерения в конкретния случай. Същевременно, в ситуация, в която и политици, и компетентни институции се противопоставят на тази сделка, подаването на жалбата демонстрира и своеобразна класа на поведение. Последното, разбира се, формално е без значение, но със сигурност е елемент за отбелязване в  контекста на явно усложняващата се картина около взаимоотношенията между ИНЕРКОМ, ЧЕЗ  и държавата. На фона както на взетото решение на КЗК, което видимо е недостатъчно защитимо в рамките на закона, така и на често необмисленото досега политическо говорене по темата, към посочения по-горе триъгълник на взаимоотношения може лесно да добавим и Чехия.  \r\nВизираното решение на КЗК без съмнение допринася за тези настоящи и предстоящи усложнения. На този фон и в контекста на очакваното не по-рано от септември разглеждане на жалбата на ИНЕРКОМ от ВАС си струва да се добавят обаче още два акцента.  \r\nНа принципно ниво случаят реално надхвърли взаимоотношенията между две дружества – КЗК волю или неволю ги трансформира във въпроса как държавата може чрез свои институции да демонстрира отношение към бизнеса, като използва формално законосъобразни стъпки, които обаче явно имат проблеми с обосновката им на база на законови изисквания. Лошото е, че в подобна ситуация утре може да изпадне всяка компания, а това едва ли привлича инвеститори. \r\nПредстои да разберем как ще се произнесе ВАС по жалбата, но фактът е, че благодарение на тази стъпка от страна на КЗК (респ. държавата) страните по сделката губят освен всичко останало и ценно технологично време. А това със сигурност струва и немалко пари, които в един момент могат да бъдат претендирани. Както вече беше многократно посочвано, изложените в решението мотиви, на които се прави опит да се придаде законосъобразност, изглеждат определено проблемни. Така реалното мотивиране на решението на КЗК остава неясно, но на фона на политическите дискусии изложените съмнения за силно политическия привкус на това решение звучат все по-убедително.  \r\nОттук до ангажирането на отговорността на държавата по установения от закона ред май е само въпрос на време.  \r\nВ допълнение, в конкретен план правят впечатление и проявите на иновативен подход от страна на КЗК с цел придаване на някаква обоснованост и законосъобразност на решението. Странните факти, с които се прави неубедителен опит в това и в други отношения, вече бяха анализирани в детайли, вкл. и от експерти в областта на конкуренцията – бяха посочени конкретни случаи на неизпълнение или неточно изпълнение на закона, на противоречия и явни грешки в мотивите и др. Допълнително, извън обосновката съобразно компетенциите на  КЗК, институцията търси възможност да аргументира решението си и с позиции по въпроси, които трудно могат да бъдат причислени към тези компетенции – напр. националната сигурност, която според КЗК можела да бъде засегната, ако сделката ЧЕЗ-ИНЕРКОМ се реализира. \r\nЯсно е, че ВАС не може да се произнесе бързо, вкл. и предвид летните отпуски, но е важно и да не се произнесе прибързано, като същевременно се отчита и заложената от страните по сделката времева рамка. Извън времевия фактор на фона на решението на КЗК очакванията към ВАС за справедливост естествено нарастват. Каквото и да бъде решението на съда, да се надяваме, че то ще бъде добре аргументирано единствено в рамките на закона.", "date": "2018.07.31", "title": "Славчо Нейков, експерт по енергийна политика: След проблемното решение на КЗК, всички очакват от съда законосъобразна оценка на сделката ЧЕЗ – \"Инерком\""}
{"url": "http://www.focus-news.net/news/2018/07/31/2551609/narodniyat-predstavitel-tasko-ermenkov-vseki-v-darzhavata-e-podlozhen-na-risk-ot-ograbvane.html", "text": "Всеки в държавата е подложен на риск от ограбване. Това се посочва в  отворено писмо на народния представител Таско Ерменков  във връзка с извършената кражба в дома му. Агенция „Фокус\" публикува пълния текст на отвореното писмо без редакторска намеса: Уважаеми дами и господа, колеги! \r\nОбръщам се към Вас с информация и апел за оповестяване на цялото общество за поредното извършено престъпление срещу моето семейство:  нагло и предизвикателно то беше осъществено през нощта (към 2.30 час.) на 3 юли 2018 г.  Четиричленното ми семейство беше вкъщи, всички спяхме - тогава престъпниците влизат в апартамента. Входът е с контролиран достъп. Имаме куче, което е младо и винаги реагира на всяко движение във входа. Вратата на апартамента се заключва четворно. Престъпниците са влезли в коридора и в хола на апартамента, като са взели чантите с документи, пари и други ценни неща. Никой от нас, в това число и кучето не реагира и не се събуди! \r\nПолицията, която извикахме към 08.30 часа, когато видяхме, че вратата е притворена, предположи, че ние и кучето сме били обработени с газ. \r\nОт изчезналите неща особено подозрителен е фактът, че от портмонето на съпругата ми, която преди три дни се беше върнала от Москва, където посети болния си баща, са взети пари в брой, а от кредитните карти в портмонето й САМО нейните руски банкови социални карти, на които тя получава руската си пенсия от 55 год. възраст и социална карта. На тези сметки има броени рубли (равностойност 100 долара) и тези карти могат да се ползват само в Русия. До тях в портмонето й бяха и българските карти, които не са взети. Не са взети и българките карти на другите членове от семейството. \r\nНай-подозрителното е, че миналата година на в началото на м. март от чантата на съпругата ми бяха откраднати пак нейните руски карти и аналогична сума на тях ( и пенсионна банкова карта на баща й от Сбербанк – при това невалидна, с изтекъл срок). Те са били намерени от полицаите от 05 РУ-СДВР почти веднага – на 20 март. Но й бяха върнати от полицаите чак в края на юли 2017 г. Тогава, както и сега при кражбата, в портмонето й имаше и български карти.   \r\nОстават въпросите:  \r\n-\tЗАЩО картите не бяха върнати от полицията ВЕДНАГА?  \r\n-\tЗАЩО се крадат само руските й социални карти? \r\nНещо повече: сега, на 3 юли, всъщност е ВТОРОТО ОГРАБВАНЕ на апартамента ни: първото беше през септември 2015 г. точно по време на САНИРАНЕТО на блока – по Европейските проекти, ръководени от г-жа Л. Павлова. Престъплението беше извършено и тогава абсолютно предизвикателно: на 26 септември посред бял ден, когато блокът е пълен с хора, а долу на входа има портиер. Същия ден със съпругата ми бяхме заминали за два дни при приятели на море, а дъщерята ни, М. Ерменкова с приятеля си С. Кочев (който сега й е съпруг) бяха излезли за по-малко от един час от апартамента. Тогава бяха откраднати всички ценни неща и пари от дома. Крадците бяха „перфектни“: прикриха престъплението, като бяха оставили всичко в първоначален вид и само по една случайност дъщеря ми е разбрала за кражбата и веднага е уведомила полицията. Това престъпление и до днес не е разкрито, като според мен бе водено формално от самото начало, след което е било предадено на прокуратурата – така излиза по думите на полицаите от СДВР през 2016 г., след запитването на семейството ми за хода на делото. Реално никой не ни информира и до ден днешен за хода му и резултатите:  \r\nВсе едно че е напълно нормално явление да бъдеш ограбен и няма нужда да бъдеш информиран за хода на разследването. \r\nПравих опити за организиране на среща с главния прокурор чрез парламентарния му секретар, но и досега такава среща не се е състояла. \r\nПреди ТРИ седмици съпругата ми пусна сигнал до районния прокурор за извършеното престъпление и практически бездействието на следствие и прокуратурата, както преди така и сега (поне такова впечатление се създава от липсата на информация и пълното мълчание на компетентните органи).  \r\nЕдинственината стъпка беше да ми се обадят от районна прокуратура, за да ме попитат за имената на съпругата ми и нейния ЕГН, нещо, което можеше да се направи и по служебен път.  \r\nВ къщи всички са в постоянен стрес, защото никой не се чувства сигурен, в това число и за живота си. \r\nВ тази връзка искам дебело да подчертая: \r\nТУК СТАВА ДУМА НЕ САМО ЗА ПРЕСТЪПЛЕНИЕТО „КРАЖБА“, А ЗА ПСИХИЧЕСКИ ТОРМОЗ НАД СЕМЕЙСТВОТО МИ! \r\nУважаеми дами и господа, колеги! \r\nОбръщам се директно към Вас: \r\nТези престъпления, заедно с всички други, на които са жертва десетки хиляди граждани на България, са  \r\nПРЕДИЗВИКАТЕЛСТВО КЪМ СИГУРНОСТТА В БЪЛГАРИЯ, КЪМ ВЛАСТТА В БЪЛГАРИЯ, КЪМ СЪДЕБНАТА СИСТЕМА НА БЪЛГАРИЯ. \r\nМоже би тези престъпления имат връзка и са инструмент за сплашването ми заради активната ми гражданска позиция и нетърпимостта ми към всякакъв род несправедливост, изразявани както от трибуната на Народното събрание, така и по медиите. Те, разбира се, нямат връзка с извършваните срещу мен проверки от градската и специализираните прокуратури за това, дали съм разпространявал фалшиви новини и дали съм „терорист“, но искам да Ви уверя, че, извършителите – които да са те - няма да постигнат търсения от тях резултат!  \r\nАЗ НЯМА ДА СЕ ПРЕДАМ И ЩЕ ПРОДЪЛЖА ДА ДЕЙСТВАМ ЧЕСТНО, ОТКРИТО, ПО СЪЩИЯ НАЧИН - КАКТО И ДОСЕГА - В ИНТЕРЕС И ЗАЩИТА НА ОБИКНОВЕНИЯ ЧОВЕК В РОДИНАТА МИ! \r\nНо като съпруг и баща, искам и имам право - както има право всеки гражданин на България - семейството ми да има спокоен живот в родната си страна! \r\nИ като гражданин и като народен представител аз няма да премълчавам стряскащите факти на безсилието на МВР, както и факта, че САНИРАНЕТО стана начин на извършването на кражби не само в нашия апартамент през 2015 г., а също и „удобство“ за престъпниците за  зачестилите нощни кражби на спящи в апартаментите си хора. \r\nИ ако досега се въздържах от публичност единствено с мотива да не преча на разследващите, днес вече нямам избор и съм длъжен да информирам обществеността не само за извършените престъпления, но и за това, как компетентните органи си вършат работата, защото ние, българите, трябва и имаме право да живеем спокойно в НАШАТА страна - със сигурност за гражданите й: и по улиците и най-вече ВКЪЩИ!", "date": "2018.07.31", "title": "Народният представител Таско Ерменков: Всеки в държавата е подложен на риск от ограбване"}
{"url": "http://www.focus-news.net/news/2018/07/31/2551615/st-komisar-ivaylo-ivanov-sdvr-za-bum-na-domovite-krazhbi-ne-mozhe-da-se-govori-v-sravnenie-s-minalata-godina-ima-spad.html", "text": "За периода до 30 юни 2018 година в София са регистрирани 1078 домови кражби. За същия период на 2018 година са 969. Това каза директорът на СДВР старши комисар Ивайло Иванов на редовния брифинг на МВР, предаде репортер на  Агенция „Фокус“ . „За бум на домовите кражби не може да се говори, има спад“, обяви той. „Имаше изказване в медиите, че са се увеличили кражбите в южната част на София, в по-скъпите квартали, в район „Витоша“. Там също статистиката е красноречива- за същия период на миналата година са били 64, а в момента са 46“, посочи Ивайло Иванов.  \r\nБиляна ИВАНОВА", "date": "2018.07.31", "title": "Ст. комисар Ивайло Иванов, СДВР: За бум на домовите кражби не може да се говори, в сравнение с миналата година има спад"}
{"url": "http://www.focus-news.net/news/2018/07/31/2551611/poveche-ot-5-chasa-prodalzhava-sreshtata-na-premiera-boyko-borisov-s-roditeli-na-detsa-s-uvrezhdaniya.html", "text": "Повече от 5 часа продължава срещата на премиера Бойко Борисов с родители на деца с увреждания, предаде репортер на  Агенция \"Фокус\" . Срещата се провежда в сградата на Министерския съвет. На нея родителите ще поставят исканията си за Закон за личната помощ и финансова подкрепа според индивидуалните потребности на хората с увреждания.  \r\nВчера в столицата се проведе национален протест под надслов „Системата убива - всички“. Той започна пред сградата на Народното събрание, където се събраха стотици души от цялата страна, облечени с черни тениски с надпис \"Системата ни убива\". След това протестиращите се насочиха към сградата на Министерския съвет, а накрая се върнаха отново в палатковия си лагер до парламента.  \r\nИсканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка.", "date": "2018.07.31", "title": "Повече от 5 часа продължава срещата на премиера Бойко Борисов с родители на деца с увреждания"}
{"url": "http://www.focus-news.net/news/2018/07/31/2551614/varna-apelativniyat-sad-potvardi-zadarzhaneto-pod-strazha-i-domashniya-arest-na-dvama-ot-nadziratelite-ot-varnenskiya-zatvor-razsledvani-za-prestapleniya-po-sluzhba.html", "text": "Състав на Варненския апелативен съд остави без уважение жалбата на Николай Т., срещу определената му преди 10 дни от Окръжен съд – Варна първоначална мярка за неотклонение „задържане под стража“. Това съобщиха от пресцентъра на  Апелативен съд - Варна . Вече бившият командир на отделение при Затворническото общежитие е привлечен като обвиняем на 19 юли тази година заедно с други двама свои колеги надзиратели от Затвора – Варна затова, че за времето от 31 май до 18 юли 2018 година са освободили неправомерно лишен от свобода, позволявайки му да напусне територията на затворническото общежитие. На този етап от разследването обвинението, което им е било предявено е, че като длъжностни лица (надзиратели) са наруши служебните си задължения, или са превиши властта и правата си с цел да набавят за себе си или за другиго облага или да причинят другиму вреда. Законът наказва това престъпление с лишаване от свобода до пет години или с пробация, като съдът може да постанови и лишаване от правото да се заема определена държавна или обществена длъжност. \r\nЗатворникът, който е ползвал неправомерния „отпуск“ - Искрен Маринов, е изтърпявал наказание от шест години и осем месеца за участие в организирана престъпна група. През март 2017 пред Пловдивския военен съд той се е признал за виновен за кражбите на 19 луксозни коли по морето и е получил осъдителна присъда. Към днешна дата му остава да изтърпи още 4 години и 4 месеца.  \r\nДнес представителят на Апелативна прокуратура – Варна припомни, че надзирателят на практика е превишил властта си, като е преценил, че затворникът не е обществено опасен, въпреки че в периода, в който е излизал с разрешение от затвора, е търпял наказание за нарушение на затворническата дисциплина, а с присъда е бил изолиран и от обществото. Обвинението представи и показанията на Началника на затворническото общежитие, който разяснява инструкциите, по които работят надзирателите. Като командир на отделението Николай Т. не е имал право да пуска след 18.00 часа от общежитието на Затвора – Варна лице, което е лишено от свобода. Николай Т. не е имал и право да разпорежда на своите колеги – надзиратели, които са на вишката на затвора или на портала да позволят излизането на затворник. Това било в правомощията единствено на Главния надзирател на Затвора. \r\nДнес съставът на въззивната апелативна инстанция сподели като правилни и законосъобразни всички основания на Окръжен съд – Варна за определяне на най-тежката мярка за процесуална принуда спрямо Николай Т..  Събраните до настоящия момент от разследването гласни свидетелства и други писмени материали обосновават предположението, че обвиняемият е извършил престъплението по служба, за което е привлечен. Нещо повече. Днес съдът прие представени от прокуратурата нови свидетелски показания за други такива нарушения на служебните задължения на Николай Т. В това съдебно производство те не са обект на анализ и на коментар, но право на обвинението е в хода на разследването да прецизира квалификацията на деянията и нормата на закона, който е бил нарушен. Този съд преценява, че с оглед спецификата на дейността на този обвиняем, грубо, демонстративно и неколкократно са били нарушени служебните му задължения. Съдът намира, че това деяние е с висока обществена опасност както заради личността на затворника, „пускан в отпуск“, така и заради последствията, които биха могли да настъпят от това деяние. Втората съдебна инстанция приема, че е била изградена стройна организация между надзирателите, привлечени като обвиняеми, които грубо са нарушавали служебните си задължения и закона, като са освобождавали лица, лишени от свобода без да имат права за това. \r\nС идентични аргументи Варненският апелативен съд остави без уважение и жалбата на Милен Д. - вторият надзирател, привлечен като обвиняем по това досъдебно производство, който ще остане да търпи определената му от Окръжен съд – Варна мярка за неотклонение „домашен арест“. \r\nВъпреки че двамата обвиняеми са вече дисциплинарно уволнени и отстранени от длъжност, въпреки продължителния им стаж в системата на ГД „Изпълнение на наказанията“, както и на наградите, които са получавали за добра работа, и този съд намира, че е реална опасността всеки един от тях да извърши престъпление против правосъдието, като се опита на окаже въздействие върху своите вече бивши колеги или свидетели. \r\nОпределенията на Апелативен съд – Варна, с които се потвърждава „задържането под стража“ за Николай Т. и „домашния арест“ за Милен Д., вече бивши надзиратели от Затвора – Варна, привлечени като обвиняеми за престъпление по служба, извършено в качеството им на длъжностни лица не подлежат на обжалване.", "date": "2018.07.31", "title": "Варна: Апелативният съд потвърди задържането под стража и домашния арест на двама от надзирателите от Варненския затвор, разследвани за престъпления по служба"}
{"url": "http://www.focus-news.net/news/2018/07/31/2551617/sport-dimitar-kuzmanov-shte-igrae-sreshtu-kvalifikant-v-parviya-krag-ot-turnira-v-sopot.html", "text": "Димитър Кузманов ще играе срещу квалификант в първия кръг от основната схема на турнира на клей в полския град Сопот – това е италианецът Роберто Маркора.Срещата помежду им  последна от програмата за Корт №2 и се очаква да започне около 16:00 часа. \r\nБългаринът влезе в основната схема на турнира, след като в решаващия трети квалификационен кръг се наложи над участващия с „уайлд карт“ представител на домакините Ян Зелински с 6:0, 6:1.", "date": "2018.07.31", "title": "Спорт: Димитър Кузманов ще играе срещу квалификант в първия кръг от турнира в Сопот"}
{"url": "http://www.focus-news.net/news/2018/07/31/2551610/zam-ministar-boyko-penkov-vsichki-chakame-s-netarpenie-podpisvaneto-na-nov-dogovor-za-belodrobni-transplantatsii.html", "text": "Всички чакаме с нетърпение подписването на нов договор за белодробни трансплантации. Това коментира пред журналисти в \"Майчин дом\" зам.-министърът на здравеопазването Бойко Пенков, предаде репортер на  Агенция „Фокус“.  „Изпълнителната агенция по трансплантациите търси европейския трансплантационнен център, с който можем да сключим договор. Първоначални разговори са проведени с няколко центъра, които са отказали такъв вид трансплантационна програма за България. Има имели между трансплантационния център в Есен и България. Да се надяваме, че там нещата ще приключа добре и скоро ще имам възможност одобрените за трансплантация хора от Комисията за лечение в чужбина да отидат там и да изчакат орган“, посочи зам.-министърът, като уточни, че за момента не може да кажа след колко време ще се случи това. По думите му това зависи изцяло от компетенциите на Агенцията  по трансплантациите.  \r\n„Това, което пречи на България в момента е развитие на трансплантологията в частта донорска програма. Лично аз считам, че Агенцията има какво да дадат на българските граждани в това число. Бихме могли да положим много повече усилия това да се случи и всеки един от нас да се чувства свободен и с равни права с един хърватец или испанец примерно“, коментира още той. \r\nБиляна ИВАНОВА", "date": "2018.07.31", "title": "Зам.-министър Бойко Пенков: Всички чакаме с нетърпение подписването на нов договор за белодробни трансплантации"}
{"url": "http://www.focus-news.net/news/2018/07/31/2551618/blagoevgrad-lokvi-se-obrazuvaha-v-tsentara-na-grada-zaradi-silniya-dazhd-ima-usloviya-za-akvaplaning.html", "text": "Потоци от дъждовна вода се образуваха в центъра на Благоевград, предаде репортер на  Радио „Фокус“ – Пирин . За минути над града се разрази буря, като към момента вали проливен дъжд, придружен с гръмотевици. Слушатели сигнализираха за образуването на аквапланинги по улиците на града. \r\n„Фокус“ призовава водачите на мотори превозни средства да карат с повишено внимание. \r\nЛивия НИНОВА", "date": "2018.07.31", "title": "Благоевград: Локви се образуваха в центъра на града заради силния дъжд, има условия за аквапланинг"}
{"url": "http://www.focus-news.net/news/2018/07/31/2551619/burgas-kontserti-spektakli-postanovki-i-drugi-iznenadi-ochakvat-pomoriyskata-publika-v-ramkite-na-more-ot-vino-2018.html", "text": "Традиционните летни празници „Море от вино” в Поморие започнаха снощи с концерт на Теодосий Спасов Джаз Квартет, а часове преди официалното откриване крайбрежният булевард се беше превърнал в истинска джаз сцена. Това съобщиха от пресцентъра на  Общината . За първи път на три места по алеята бяха разположени оркестри от млади джазмени, които подгряха публиката, създавайки неповторима атмосфера. \r\nЗапочнали преди 17 години тези празници станаха неизменна част от културната програма на Община Поморие. „Море от вино” дава сцена за изява на много български таланти от различни сфери на изкуството, но най-важното е, че тези празници създават уникална атмосфера и оставят спомен за едно незабравимо поморийско лято. Желая много усмивки на всички зрители и участници, защото Поморие не е само море и пясък, Поморие е дух, история, море от емоции, море от вино. С тези думи кметът Иван Алексиев приветства присъстващите и даде начало на тазгодишното издание. \r\nМузикални концерти, танцови спектакли, театрални постановки, изложби, представяния на книги и други изненади ще поднесат дните до 6 септември 2018 година. Още тази вечер /31.07.2018 г./ от 19.30 часа, в залата на НЧ „Просвета 1888” артистите от театър „Искри и Сезони” ще играят безплатно за поморийската публика комедията „Втори меден месец”. От 5 до 12 август ще се проведе и атрактивната „Национална седмица на морето“, жители и гости на града ще станат свидетели на красив парад на плавателни съдове и ще посрещнат Нептун и свитата му от русалки и  морски духчета.", "date": "2018.07.31", "title": "Бургас: Концерти, спектакли, постановки и други изненади очакват поморийската публика в рамките на „Море от вино” 2018"}
{"url": "http://www.focus-news.net/news/2018/07/31/2551616/deputatat-tasko-ermenkov-obirite-v-doma-mi-mozhe-bi-sa-element-na-splashvane-zaradi-aktivnata-mi-pozitsiya-v-parlamenta.html", "text": "Обирите в дома ми може би са елемент на сплашване заради активната ми позиция в парламента. Това каза за  Агенция „Фокус“  депутатът Таско Ерменков във връзка с втория обир на дома му. „Нямаме охраняеми камери, а СОТ, който включвам, когато излизам от вкъщи. Във входа се влиза с електронна карта. Живеем на втория етаж, с две врати, касов ключ, но така е направен обирът, че нито аз, нито кучето, което е по-интересното, не сме усетили това нещо. Според мен това не е приемливо. Живеем в „Лозенец“ на ул. „Персенк“, не е краен квартал, не е с неблагоприятна криминогенна обстановка, съвсем нормален квартал. В блока живеят значително по-богати от мен хора, но аз съм обектът вече на втора кражба“, коментира Ерменков. По думите му март месец миналата година пак по интересен начин на съпругата му са били откраднати руските карти. „Полицията ги намира на 17 март и ни ги предава на 25 юли. Интересно какво са правили от 17 март до 25 юли, за да ни ги предадат. Нямаме информация даже къде са намерени, някъде били подхвърлени. На 25 юли, точно на рождения ден на жена ми, звънят на вратата и казват, че са намерили картите на 17 март. На въпроса защо сега ги носят, вразумителен отговор не получихме“, допълни той.  \r\n„Смятам, че това е целенасочено към мен, не е нещо, което да е нормална битова кражба. Може би това е някакъв елемент на сплашване заради активната ми позиция, която заемам в парламента. Най-вероятно смятат, че по този начин ще сме сплашат, но искам да ги уверя, че са сбъркали с адреса. Няма как да ме уплашат, няма как да млъкна и няма как да престана да защитавам хората, за което съм избран в този парламент. Нямам представа за какво се прави това нещо. Не искам да го свързвам. Понеже съм обект на проверка от две прокуратури в момента дали разпространявам фалшиви новини, дали не съм терорист, да не би пък някой да се опитва да намира доказателствен материал по този начин, пак казвам – сбъркали са адреса“, каза Ерменков и добави, че полицията го е питала дали има сериен номер на часовник, който е купен 2008 г. „Как да го имам, след като е купен през 2008 г.? Тръгнали по следите, но ако имали и серийният номер на часовника, щяло да им бъде много лесно да го намерят. Това са несериозни неща. На втората седмица съпругата ми пусна сигнал до районния прокурор, за да попита какво става. По първото дело през 2015 г. нито сме информирани дали е прекратено, дали продължава, има ли някой хванат, какви действия са предприети, исках даже среща с главния прокурор, но не ми се състоя тази среща не знам по какви причини“, обясни Ерменков и посочи, че резултатът от сигнала, който са пуснали до районния прокурор, е бил обаждане по телефона, за да го попитат за ЕГН и три имена на съпругата му. „Все едно, че не могат да ги намерят по служебен път. Досега мълчах, за да не преча, мислех, че се върши някакво разследване, но след като един месец нищо не се случва, след като вече имаме три години от предишната кражба и нищо не се случва, след като по необяснима причина 4 месеца намерени кредитни карти не се връщат на съпругата ми и се бавят, смятам, че това е целенасочено срещу мен, свързано е с опит за психически тормоз, евентуално сплашване. Това към мен няма да свърши работа. Достатъчно съм мотивиран, упорит и верен на това, за което съм избран в парламента, за да ме уплаши някой с каквито и да било действия“, каза още Таско Ерменков.  \r\nЛюба АЛЕКСИЕВА", "date": "2018.07.31", "title": "Депутатът Таско Ерменков: Обирите в дома ми може би са елемент на сплашване заради активната ми позиция в парламента"}
{"url": "http://www.focus-news.net/news/2018/07/31/2551621/blagoevgrad-3-uchilishta-i-1-detska-gradina-v-petrich-shte-badat-obnoveni-po-proekt-na-obshtinata.html", "text": "3 училища и 1 детска градина в Петрич ще бъдат обновени по проект  „Обновяване на образователната инфраструктура и прилежащо дворно пространство в училища и детски градини в община Петрич“. Това каза за  Радио „Фокус“ – Пирин  Минка Салагьорова, заместник-кмет на Община Петрич. Проектът се финансира по договор за безвъзмездна финансова помощ по оперативна програма „Региони в растеж“ и е част от инвестиционната програма за изпълнение на интегрирания план за градско възстановяване и развитие на град Петрич.  \r\n„Обектите, които са включени в този проект са  Профилираната гимназия „Пейо Яворов“, Трето Основно училище „Гоце Делчев“, Средно училище „Никола Вапцаров“ и филиал „Калина Малина“ към ДГ „Звънче“. Общата сума на проекта е около 5 643 000 лв.“, каза още Минка Салагьорова. Към момента са започнати строителните дейности по два от обектите – Трето Основно училище „Гоце Делчев“ и Средно училище „Никола Вапцаров“. „В ремонтните дейности на всички обекти са заложени мерки, които са свързани с енергийната ефективност и подобряването на материалната база както сградния фонд, така и дворното пространство, и да се подобрят експлоатационните характеристики на жизнения цикъл на сградите, както и да се осигури достъпна среда за деца и ученици със специални нужди“, добави Минка Салагьорова. \r\nЛивия НИНОВА", "date": "2018.07.31", "title": "Благоевград: 3 училища и 1 детска градина в Петрич ще бъдат обновени по проект на Общината"}
{"url": "http://www.focus-news.net/news/2018/07/31/2551625/plovdiv-gotov-e-proektat-za-izgrazhdaneto-na-lokalnite-platna-na-patya-plovdiv-asenovgrad.html", "text": "Готов е проектът за изграждането на локалните платна на пътя Пловдив – Асеновград и кръговото кръстовище при с. Долни Воден. Това съобщиха за  Радио „Фокус” - Пловдив  от пресцентъра на Областната управа в Пловдив. Проектът е предаден в МРРБ за становище. Очаква се в най-скоро време да започнат отчуждителните процедури. Днес беше проведена поредната работна среща, на която бяха изчистени детайлите по изграждането и рехабилитацията на  пътните проекти – Пловдив – Асеновград, Югоизточен обходен път – от Ягодовско шосе до изхода на Пловдив в посока Асеновград и Околовръстен път. На нея присъстваха Дончо Атанасов – член на Управителния съвет на АПИ, Юлиян Инджов и Паун Иванов – от фирмата изпълнител на проекта Пловдив – Асеновград, Димитър Кацарски – заместник-кмет „Общинска собственост, устройство на територията, строителство и инвестиции“, директорът на Областно пътно управление – Пловдив – Валентина Бакърджиева, инспектор Георги Димкин – сектор „ПП – КАТ“ при ОДМВР – Пловдив, архитекти, проектанти и експерти. \r\nС представителя на Пътна полиция беше обсъдена временната организация на движението, с оглед  стартиране изграждането на локалните платна и безопасността при включване във връзките с бензиностанциите и обектите, разположени покрай шосето. Проектът трябва да бъде съгласуван до края на седмицата. \r\nДо 3 август експертите от Община Пловдив трябва да уточнят с АПИ обхвата на проекта Югоизточен обходен път от Ягодовско шосе до връзката Пловдив – Асеновград, за да започнат процедурите по ПУП. \r\nПодготвя се техническото задание за възлагане на проекта  за рехабилитация на Околовръстен път на Пловдив, който ще включва и локални платна. \r\nСледващата среща, на която ще бъдат докладвани етапите, до които са достигнали трите важни за областта пътни проекта, е насрочена за 7 август. \r\nЦветана ТОНЧЕВА", "date": "2018.07.31", "title": "Пловдив: Готов е проектът за изграждането на локалните платна на пътя Пловдив – Асеновград"}
{"url": "http://www.focus-news.net/news/2018/07/31/2551623/smolyan-vremenno-dvizhenieto-se-osashtestvyava-dvuposochno-v-edna-lenta-po-pat-devin-krichim-v-rayona-na-razklona-za-osikovo.html", "text": "Временно движението се осъществява двупосочно в една лента по път III-866 Девин - Кричим при км 73, в района на разклона за Осиково, поради наводнен пътен участък. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.31", "title": "Смолян: Временно движението се осъществява двупосочно в една лента по път Девин - Кричим, в района на разклона за Осиково"}
{"url": "http://www.focus-news.net/news/2018/07/31/2551622/tass-moldova-e-zainteresovana-ot-dostavki-na-ruski-gaz-po-alternativni-marshruti-izklyuchvashti-ukrayna.html", "text": "Държавният глава на Молдова Игор Додон увери, че страната му е заинтересована от доставки на руски газ, които да заобикалят територията на Украйна, предава  TACC . \r\n„Спомням си началото на 2009 г., когато бях вицепремиер и когато транзитът на [руски] газ през Украйна бе блокиран: това бе много сериозен проблем за Молдова. Следователно, ако имаме допълнителна възможност да получим руски газ чрез други алтернативни маршрути, това представлява интерес за нас\", подчерта Додон в рамките на посещение във Волгодонск. \r\nПрезидентът на Молдова също така добави, че изграждането на газопровода „Яш-Кишинев\" ще намали рисковете за страната, произтичащи „въз основа на ситуацията, която се случва в транзитните държави\". Тереза Герова", "date": "2018.07.31", "title": "ТАСС: Молдова е заинтересована от доставки на руски газ по алтернативни маршрути, изключващи Украйна"}
{"url": "http://www.focus-news.net/news/2018/07/31/2551624/pazardzhik-natovareno-v-dvizhenieto-v-tsentralnata-chast-na-grada.html", "text": "Струпване на автомобили има в централната част на града и в района на кооперативния пазар, предаде репортер на  Радио „Фокус“ – Пазарджик . Повече автомобили се движат по булевардите „Хр. Ботев“, „Г. Бенковски“, „Кочо Честименски“, „България“, ул. Пловдивска, ул. „Болнична“ и ул. „Княгиня Мария Луиза“. Струпване на автомобили има и в района на градския пазар, където се образуват постоянни задръствания. \r\nРадослава МУРДЖЕВА", "date": "2018.07.31", "title": "Пазарджик: Натоварено в движението в централната част на града"}
{"url": "http://www.focus-news.net/news/2018/07/31/2551628/haskovo-obshtinata-organizira-chestvane-po-povod-115-godini-ot-ilindensko-preobrazhenskoto-vastanie.html", "text": "Община Хасково организира тържествен ритуал по полагане на венци и цветя и празничен концерт по повод 115 години от Илинденско-Преображенското въстание, съобщиха от  пресцентъра на Общината. \r\nРитуалът ще се състои на 2 август, четвъртък. от 17.30 часа пред паметника на Незнайния воин на площад \"Свобода\". Участие ще вземат военнослужещи от Хасковския гарнизон, и Духов оркестър към Община Хасково. След ритуала е предвиден концерт с участието на Оркестър „Орион Бенд“ и Фолклорен клуб „Славяни“.", "date": "2018.07.31", "title": "Хасково: Общината организира честване по повод 115 години от Илинденско-Преображенското въстание"}
{"url": "http://www.focus-news.net/news/2018/07/31/2551630/smolyan-razchisteno-e-ednoto-platno-na-patya-krichim-devin-dvizhenieto-se-propuska.html", "text": "Разчистено е едното платно на пътя Кричим – Девин. Това съобщи за  Радио „Фокус“ - Пловдив  говорителят на ОДМВР - Пловдив. Започва пропускането на автомобилите по него. По-рано днес движението по пътя в района на смолянското село Осиково бе спряно поради преляла вода от дере. \r\nЦветана ТОНЧЕВА", "date": "2018.07.31", "title": "Смолян: Разчистено е едното платно на пътя Кричим – Девин, движението се пропуска"}
{"url": "http://www.focus-news.net/news/2018/07/31/2551620/gl-sekretar-na-mvr-mladen-marinov-v-denya-na-meropriyatieto-na-buzludzha-vazrastna-zhena-pochina-v-bolnitsa-sled-kato-beshe-blasnata-ot-avtobus.html", "text": "При маневриране на автобус възрастна жена беше блъсната. След инцидента тя почина в болницата. Това каза главният секретар на МВР главен комисар Младен Маринов на редовния брифинг на МВР по повод сигнали на БСП за проблеми в придвижването на симпатизантите на партията за традиционния събор на Бузлуджа, предаде репортер на  Агенция „Фокус“ . „Не са ми докладвани проблеми. Беше изготвен план за действие за мероприятието на Бузлуджа. Правени са срещи с организатора. Мисля, че дори има частна охранителна фирма, която да отговаря за обезпечаване на сигурността“, посочи той. „До момента нямам нещо писмено като сигнал“, коментира Младен Маринов. „Имаше и 2-3 случая на възрастни хора, объркали автобусите при потеглянето“, обясни гл. секретар на МВР. „Имаше и шофьор на автобус, който получи инфаркт. Беше настанен в болнично заведение и го спасихме“, каза още Младен Маринов. \r\nБиляна ИВАНОВА", "date": "2018.07.31", "title": "Гл. секретар на МВР Младен Маринов: В деня на мероприятието на Бузлуджа възрастна жена почина в болница, след като беше блъсната от автобус"}
{"url": "http://www.focus-news.net/news/2018/07/31/2551632/yordanka-ananieva-zam-kmet-na-burgas-nad-8-mln-lv-sa-sredstvata-za-remonti-i-sanirane-na-obektite-v-obshtinskata-obrazovatelna-infrastruktura.html", "text": "Над 8 млн. лв. са средствата за ремонти и саниране на обектите в общинската образователна инфраструктура. Това каза пред журналисти Йорданка Ананиева, зам.-кмет по култура и образование на Община Бургас, предаде репортер на  Радио „Фокус“ – Бургас . „Детската градина в село Равнец се ремонтира по проект „Красива България“. Тя е последната, която се санира тази година, т.е. всички останали вече са готови. Много скоро и тя ще бъде с въведени мерки за енергийна ефективност“, каза още Ананиева. По думите ѝ са в ход и ремонтните дейности и в новата Професионална гимназия по компютърно програмиране и иновации. „Там доста мащабно се пригажда средата, така че да бъде подходяща за IT технологии, което означава създаване на една много добра мобилна свързаност. Финансирането е както по проект, така и от Община Бургас. Сега сме подали проект по „Красива България“ за осигуряване на достъпна среда. Имаме и по-малки ремонти като при ДГ „Звездица“, по-точно дворното ѝ място. Средствата са както от градината, така и от Общината и децата от заведението скоро ще могат да играят на открито“, добави Ананиева. Според нея нито едно училище няма да бъде затруднено да отвори врати на 15 септември заради ремонтни дейности, макар че някой от тях ще продължат и след това, тъй като са по-мащабни. \r\nВеселина НИКОЛОВА", "date": "2018.07.31", "title": "Йорданка Ананиева, зам.-кмет на Бургас: Над 8 млн. лв. са средствата за ремонти и саниране на обектите в общинската образователна инфраструктура"}
{"url": "http://www.focus-news.net/news/2018/07/31/2551629/kardzhali-vremenno-e-ogranicheno-dvizhenieto-po-pat-865-kardzhali-ardino-v-rayona-na-avramovo-poradi-avariral-bager.html", "text": "Временно е ограничено движението по път III-865 Кърджали - Ардино в района на Аврамово поради аварирал багер. Това съобщиха от пресцентъра на  Агенция „Пътна инфраструктура“ . Необходимо е шофьорите да изчакат на място, спазвайки указанията на служителите на \"Пътна полиция\".", "date": "2018.07.31", "title": "Кърджали: Временно е ограничено движението по път III-865 Кърджали - Ардино в района на Аврамово поради аварирал багер"}
{"url": "http://www.focus-news.net/news/2018/07/31/2551627/blagoevgrad-normalizira-se-obstanovkata-v-grada-sled-prolivniya-dazhd.html", "text": "Нормализира се обстановката в Благоевград след проливния дъжд, който валя над града, предаде репортер на  Радио „Фокус“ – Пирин . Към момента дъждовната вода започна да се оттича нормално. По-рано днес заради голямото количество дъжд, шахтите не успяваха да поемат цялата вода. Няма данни за сериозни инциденти в града след валежите. \r\nЛивия НИНОВА", "date": "2018.07.31", "title": "Благоевград: Нормализира се обстановката в града след проливния дъжд"}
{"url": "http://www.focus-news.net/news/2018/07/31/2551626/premierat-boyko-borisov-150-mln-lv-poveche-shte-dadem-sledvashtata-godina-za-informatsionnata-sistema-za-hora-s-uvrezhdaniya.html", "text": "150 млн. лв. повече ще дадем следващата година за информационната система за хора с увреждания. Това каза министър-председателят Бойко Борисов след среща с родителите на деца с увреждания, която се проведе в Министерски съвет, предаде репортер на  Агенция „Фокус“ . „Благодаря на участниците в срещата. Неслучайно минаха 5 часа, защото по всяка тема има диаметрално противоположни разбирания. Дори от най-елементарните – помощните средства дали да ги купува държавата, или отделно - тотално различни мнения. По този държавен орган за координация – абсолютно две коренно различни мнения“, каза още Борисов и посочи, че счита, че съществен напредък е да са на една маса всичките тези хора.  \r\n„Министерството на здравеопазването е много напред с информационната система – налична в момента платена близо за 2 млн. лв., но се оказва според едните колеги, че не носи никаква информация. Допълнителни 500 хил. лв. сме дали за тази информационна система за хората с увреждания, а се оказва, че не работи. Значи правителството е осигурило достатъчно средства, но целият контрол, организация и практика се оказва, че не е достатъчно ефективна. Много агенции, много неправителствени организации, много министерства, много пари – и ефектът е накрая, че има протест“, коментира Борисов. \r\n„Това, което мога да кажа и съм обявил, че пресмятаме, че за новия бюджет мога да гарантирам 150 млн. лв. повече за тази информационна система, освен 1 млрд. лв., които отиват сега. Проблемът е, че и те им се виждат крайно недостатъчни. Ще смятаме още, но трябва все пак да знаем какво държавата може да си позволи“, обясни премиерът. \r\nЦветилена СИМЕОНОВА", "date": "2018.07.31", "title": "Премиерът Бойко Борисов: 150 млн. лв. повече ще дадем следващата година за информационната система за хора с увреждания"}
{"url": "http://www.focus-news.net/news/2018/07/31/2551638/prezidentat-nalozhi-veto-na-razporedbi-ot-zakona-za-izmenenie-i-dopalnenie-na-administrativnoprotsesualniya-kodeks.html", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби, съобщиха от  прессекретариата на държавния глава . Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.  \r\nДържавният глава изразява несъгласие с  разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.  \r\nПрезидентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки.  \r\nТези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.    \r\nМотиви за връщане за ново обсъждане в Народното събрание на разпоредби от Закона за изменение и допълнение на Административнопрецесуалния кодекс, приет от 44-то Народно събрание на 25 юли 2018 г.  \r\nУважаеми народни представители,  \r\nПодкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение.   \r\nКато държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи.  \r\n1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания.   \r\nНаправеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност.   \r\nС § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие.   \r\n2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС.   \r\nДействително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение.  \r\n3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори.  Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега.  \r\nВъвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда.   \r\nСъс ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство.   \r\nВъвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна - гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС.  \r\n4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията).   \r\n4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора - касационна инстанция ще застраши конституционно признати права, което е недопустимо.   \r\nТакъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията).  \r\nС § 114, т. 3 от ЗИД на АПК се изключва касационната инстанция  при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията.   \r\nВъзразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията.  \r\nС отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи.   \r\n4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи. \r\nНе подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер.  \r\n5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени.  \r\nСчитам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ĸъм 31 дeĸeмвpи 2018 г. имaт пoнe 35 гoдини oбщ юpидичecĸи cтaж, oт ĸoитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията.  \r\nРазпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да  наблюдава  практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има  достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване.  \r\nСъдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.  \r\nУважаеми народни представители,  \r\nВъз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г.", "date": "2018.07.31", "title": "Президентът наложи вето на разпоредби от Закона за изменение и допълнение на Административнопроцесуалния кодекс"}
{"url": "http://www.focus-news.net/news/2018/07/31/2551633/premierat-boyko-borisov-spored-informatsionnata-sistema-nad-700-hil-hora-s-uvrezhdaniya-tryabva-da-poluchat-pomosht-no-shte-proverim-dali-vsichki-sa-realno-sashtestvuvashti.html", "text": "Според информационната система над 700 хил. хора с увреждания трябва да получат помощ, но ще проверим дали всички са реално съществуващи. Това каза министър-председателят Бойко Борисов след среща с родителите на деца с увреждания, която се проведе в Министерски съвет, предаде репортер на  Агенция „Фокус“ . \r\nПремиерът Борисов обясни, че продължава работата по законите, които трябва да влязат септември – законите за хората с увреждания, за личната помощ и за социалните услуги. „На базата на информационната система за хора с увреждания, която съществува в момента, говорим за над 700 хил. души., които трябва да получат помощ. А 88 хил. се нуждаят от чужда помощ. Не говорим за 5-6 представители на майки с деца с увреждания, говорим за хиляди хора. Когато разпределяме и искаме да сме цивилизовани, да си направим ясна сметка какво трябва да се предвиди в бюджета и накрая като сложим чертата, да знаем, че всяка една система е получила толкова пари“, обясни Борисов. \r\nТой посочи, че държавата може да сложи 150 млн. лв. повече за системата догодина. „Ще проверим дали всичките тези 700 хил. души наистина се нуждаят или дали са реално съществуващи. Защото може да има и злоупотреби и може да се спестят пари. Изведнъж се отваря едно огромно перо, което ако искаме да го подредим, трябва да се заделят и допълнителни пари след това. Убеден съм в това нещо и очаквам да намерим най-прагматичния вариант“, коментира премиерът. \r\nЦветилена СИМЕОНОВА", "date": "2018.07.31", "title": "Премиерът Бойко Борисов: Според информационната система над 700 хил. хора с увреждания трябва да получат помощ, но ще проверим дали всички са реално съществуващи"}
{"url": "http://www.focus-news.net/news/2018/07/31/2551634/premierat-boyko-borisov-roditelite-na-detsa-s-uvrezhdaniya-shte-se-vklyuchat-v-rabotnite-grupi-za-promeni-v-zakonite.html", "text": "Поех ангажимент родителите на деца с увреждания да се включат в отделните работни групи за промени в законите, за да наблюдават това, което се прави. Това каза министър-председателят Бойко Борисов след среща с родителите на деца с увреждания, която се проведе в Министерски съвет, предаде репортер на  Агенция „Фокус“ . \"А сигналите, които имат за нередности – особено за колички, слухови апарати и подобни, веднага ще ги даваме за проверка от полицията или прокуратурата – направили сме такава система. Така че в тази посока сме се разбрали да станем активни участници, а не само наблюдатели“, обясни министър-председателят. \r\nОт своя страна, представители на родителите на деца с увреждания уточниха, че днес са обсъдени основни теми, но отново ще имат среща с премиера Бойко Борисов следващия вторник. По думите им, докато не се решат проблемите напълно, ще останат палатковите лагери пред парламента. \r\nЦветилена СИМЕОНОВА", "date": "2018.07.31", "title": "Премиерът Бойко Борисов: Родителите на деца с увреждания ще се включат в работните групи за промени в законите"}
{"url": "http://www.focus-news.net/news/2018/07/31/2551639/sgp-vnese-obvinitelen-akt-za-kupuvane-na-glasove-sreshtu-dvama-kandidati-za-narodni-predstaviteli-ot-yambol-na-izborite-prez-2014-g.html", "text": "СГП внесе обвинителен акт за „купуване на гласове“ срещу двама кандидати за народни представители от Ямбол на изборите през 2014 г. Това съобщиха от пресцентъра на  Прокуратура на Република България . Днес Софийската градска прокуратура (СГП) внесе в Софийски градски съд (СГС) обвинителен акт срещу Илия И. и Иван Т. за нарушаване на изборните права на гражданите по време на кампанията за парламентарни избори през 2014 г. Двамата обвиняеми са предадени на съд, за това, че през периода 5 септември 2014 г. до 5 октомври 2014 г. в град Ямбол, в ромската махала са осъществили различни състави на престъплението „купуване на гласове“.  \r\nС Указ № 201/05.08.2014 г. на Президента на Република Българи, били насрочени избори за Народно събрание, които да се проведат на 5 октомври 2014 г.  \r\nИлиян И. и Иван Т. били регистрирани като кандидати за народни представители от политическа партия  ,,Движение за права и свободи“ в тридесет и първи избирателен район – Ямболски, включващ общините: Ямбол, Болярово, Елхово, Стралджа и Тунджа.  \r\nДвамата кандидати взели решение чрез обещание за имотни облаги да мотивират гласоподавателите да упражнят избирателните си права в полза на Илия И.  \r\nВ изпълнение на това решение, около два месеца преди дата на изборите те наели помещение в ромския квартал на гр. Ямбол, в което започнали предизборна агитация на населението.  \r\nВ периода 5 септември 2014 г. до датата на изборите, двамата кандидати за народни представители обещавали на посетителите и техните семейства да им бъдат дадени различни парични суми, ако гласуват за Илия И.  \r\nИван Т. водел тетрадка, в която отбелязвал на кое лице каква сума е обещана и колко члена от съответното семейство ще гласуват.  Възползвайки от личните си познанства в квартала, той ангажирал и други лица, които да мотивират своите съграждани да гласуват за Илия И. срещу заплащане.  \r\nСумите варирали между 20 лв. и 50 лв. за глас.  \r\nПреди изборния ден част от свидетелите по делото били поканени от Илия И. и Иван Т. в заведение в града и там Илия И. предоставил сумата от 2000 лв., която била разпределена между лицата. Илия И. поел ангажимента за изплащане на остатъка от обещаната сума след изнасяне на  резултатите от изборите.  \r\nСпрямо Илия И. са повдигнати три обвинения по различни състави на престъпление по чл. 167 от  НК, като ако бъде признат за виновен би могъл да получи едно общо най-тежко наказание от една до шест години лишаване от свобода и глоба от 5 000 лв. до 20 000 лв. (съгласно действащата към онзи момент редакция на Наказателния кодекс).  \r\nИван Т. е обвинен за едно деяние по чл. 167, ал.3 от НК, извършено в съучастие с Илия И., и ако бъде признат за виновен би могъл да получи наказание  от една до шест години лишаване от свобода и глоба от 5 000 лв. до 20 000 лв. (съгласно действащата към онзи момент редакция на Наказателния кодекс).  \r\nПо отношение на двамата обвиняеми е взета мярка за неотклонение „подписка“.", "date": "2018.07.31", "title": "СГП внесе обвинителен акт за „купуване на гласове“ срещу двама кандидати за народни представители от Ямбол на изборите през 2014 г."}
{"url": "http://www.focus-news.net/news/2018/07/31/2551642/tass-edin-chovek-e-postradal-pri-strelba-v-bryuksel.html", "text": "Един човек е пострадал при стрелба в Брюксел, предава  TACC , като се позовава на публикация от местния вестник La Dernière Heure, базирана на данни от Прокуратурата. \r\nСъгласно разпространената информация, са чути няколко изстрела. При проверка е установено, че има един пострадал, получил огнестрелни рани в крака и в ръката. По случая е образувано дело за опит за убийство. Разследването е в ход, а правоохранителните органи проверяват записите от видеокамери, разположени в непосредствена близост до мястото на инцидента. Причините за стрелбата обаче остават неясни.  \r\nПо данни на вестника пострадалият е 28-годишен мъж. Няма опасност за живота му. Тереза Герова", "date": "2018.07.31", "title": "ТАСС: Един човек е пострадал при стрелба в Брюксел"}
{"url": "http://www.focus-news.net/news/2018/07/31/2551635/bez-problemi-se-osashtestvyava-preminavaneto-na-avtomobili-prez-gkpp-zlatograd-na-gkpp-makaza-trafikat-e-intenziven-na-izhod-za-leki-avtomobili.html", "text": "На ГКПП „Маказа“ трафикът е интензивен на изход за леки автомобили. Това съобщиха за  Радио „Фокус“ – Смолян  от Главна дирекция „Гранична полиция“. През граничните пунктове „Златоград“ и „Капитан Петко войвода“ в следобедните часове преминаването се осъществява нормално. \r\nНели ГЕРГЬОВСКА", "date": "2018.07.31", "title": "Без проблеми се осъществява преминаването на автомобили през ГКПП „Златоград“, на ГКПП „Маказа“ трафикът е интензивен на изход за леки автомобили"}
{"url": "http://www.focus-news.net/news/2018/07/31/2551631/talat-dzhaferi-parlamentat-na-makedoniya-shte-prodalzhi-s-konstitutsionnite-promeni-dori-i-v-sluchay-na-neuspeshen-referendum.html", "text": "Председателят на парламента в Скопие Талат Джафери не изключи възможността законодателният орган да продължи процеса на изпълнение на договора за името, включително конституционни промени, дори и ако референдумът бъде неуспешен, предава  Радио „Свободна Европа“   в македонската си редакция. \r\nСъгласно думите на Джафери, няма сериозна институция, която да поставя бариери, които след това не може да бъдат преодолени. Въпреки това той призна, че очаква мнозинството македонци да подкрепят договора за името с Гърция, за да бъде проправен пътя на страната към членство в НАТО и Европейския съюз.  \r\n„В зависимост от всеки възможен вариант, трябва да оставим пространството с цел да не бъде затварян процесът“, отбеляза Джафери пред репортери в парламента, след което подчерта, че не желае да се занимава с правни интерпретации и предположения за това какво ще се случи, ако гражданите на югозападната ни съседка гласуват против договора за името, или в случай че няма достатъчно висока избирателна активност на референдума.  Тереза Герова", "date": "2018.07.31", "title": "Талат Джафери: Парламентът на Македония ще продължи с конституционните промени, дори и в случай на неуспешен референдум"}
{"url": "http://www.focus-news.net/news/2018/07/31/2551637/kiriakos-mitsotakis-lider-na-nova-demokratsiya-nyama-politicheska-otgovornost-bez-ostavka.html", "text": "Кириакос Мицотакис, председателят на най-голямата опозиционна партия в Гърция – „Нова демокрация“, бе категоричен, че извинението на министър-председателя Алексис Ципрас за последиците от огнения ад край Атина е безполезно, щом не е последвала оставка, съобщава електронното издание  Protothema , като уточнява, че съответното изявление е направено в рамките на пресконференция за пожарите в Източна Атика.  \r\nЛидерът на „Нова демокрация“ призова случая да бъде предаден на специален съдия, за да бъдат изяснени истинските причини за трагедията. „Събитията имат свой собствен импулс и те не може да бъдат променяни“, коментира Мицотакис, като същевременно подчерта, че „не мога да разбера как може да има поемане на политическа отговорност без никаква оставка\". \r\n„Не всички наши съграждани разбират извинението. То трябва да бъде придружено с действие. Как тези хора изпълняват задълженията си днес? Тоскас, Скуретис, Дуру, началникът на пожарните служби? Същите хора може да бъдат призовани да управляват ситуацията при друг пожар. Кой има доверие в тях, за да им бъде позволено да ръководят справянето с друга катастрофа?\", бяха въпросите, които председателят на опозиционната партия повдигна.  \r\n„Ние изискваме очевидното. Сигурност за тях и техните семейства. Те не искат повече лъжи и пепел\", обобщи Мицотакис.  \r\nСъщевременно той определи гръцкия премиер като циничен и катастрофален човек, и отново призова за събаряне на незаконните сгради и конструкции.  \r\nМицотакис използва сурови думи за действията на правителствени служители по време на горските пожари от миналата седмица. Той отбеляза, че „гърците са имали усещане за шоу, което правителството е спретнало, тъй като координационният орган се е срещал. Всички имахме впечатлението, че е имало бедствие и министър-председателят ни даде представа за нея. Гражданите не само обвиняват Ципрас в некомпетентност, но и за безпрецедентен цинизъм и дързост“, увери лидерът на „Нова демокрация“. Тереза Герова", "date": "2018.07.31", "title": "Кириакос Мицотакис, лидер на „Нова демокрация“: Няма политическа отговорност без оставка"}
{"url": "http://www.focus-news.net/news/2018/07/31/2551641/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще чуете повече за дейността на Ученическия младежки парламент в Панагюрище. За най-интересните инициативи и за планираното за следващата година ще разкаже ръководителят му Иванка Тодева. В предаването ще разговаряме и с ръководителя на третата лагерна смяна на Панагюрски колонии Стоянка Ракова. От нея ще чуете колко са децата, които лагеруват в тази смяна и какви са най-интересните мероприятия, които са им подготвили техните ръководители. Във втората част на предаването ще ви разкажем интересни факти на римската гробница в село Баня. За легендата, свързана с нея и за възможностите този обект да се превърне в туристическа дестинация ще разговаряме със секретаря на читалището в панагююрското село Баня – Радка Мутева. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.07.31", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/07/31/2551644/kardzhali-vazstanoveno-e-dvizhenieto-po-pat-865-kardzhali-ardino-v-rayona-na-avramovo.html", "text": "Възстановено е движението по път III-865 Кърджали – Ардино в района на Аврамово. Това съобщиха от пресцентъра на  Агенция „Пътна инфраструктура“ .", "date": "2018.07.31", "title": "Кърджали: Възстановено е движението по път III-865 Кърджали – Ардино в района на Аврамово"}
{"url": "http://www.focus-news.net/news/2018/07/31/2551643/margarita-pernikova-obshtina-svishtov-shte-prodalzhim-da-pravim-neobhodimoto-za-populyariziraneto-na-obshtinata-kato-netraditsionna-no-izklyuchitelno-interesna-turisticheska-destinatsiya.html", "text": "Община Свищов ще продължи да прави необходимото за популяризирането си като нетрадиционна, но изключително интересна туристическа дестинация. Това каза за  Радио „Фокус“ – Велико Търново  Маргарита Перникова, началник-отдел „Социално-икономическа политика и финансиращи програми” в Общината. По думите ѝ зад тази цел застава цялото ръководство на Общината, както и всички служители. „Ще се работи от тук-нататък представянето на града пред света да не приключва, да бъде по-разнообразно. Имаме много идеи  и тепърва предстои реализацията им, защото Свищов има какво да покаже“, добави Перникова. Тя уточни, че за това свидетелства и посещението на участниците от 41-вия Международен летен семинар по българистика, който протича във Велико Търново.  „Много хора споделиха, че със сигурност ще се върнат отново в Свищов със своите семейства. Не отсъстваха и чисто професионални интереси. Имаше една представителка на Франция, която отдели повече от два часа, извън груповата организация на програмата да наблюдава и да изследва артефактите, които се намират  в откритата зона на Къща-музей Алеко, които са част от артефактите от Нове. Тя е специалист по Византология и каза, че със сигурност ще се върне отново в Свищов, защото тук има много история, има много красота, има много български дух и това я е заинтригувало професионално“, каза още специалистът и добави, че работата в тази насока ще продължи. \r\nЛуиза ТРАНЧЕВА", "date": "2018.07.31", "title": "Маргарита Перникова, Община Свищов: Ще продължим да правим необходимото за популяризирането на общината като нетрадиционна, но изключително интересна туристическа дестинация"}
{"url": "http://www.focus-news.net/news/2018/07/31/2551640/smolyan-zaradi-navodneno-patno-platno-e-ogranicheno-dvizhenieto-mezhdu-selata-mihalkovo-i-churukovo.html", "text": "Заради наводнено пътно платно в ограничено движението по път III-3862 между селата Михалково и Чуруково. Това съобщи за  Радио „Фокус“ – Смолян  дежурният в Областно пътно управление – Смолян. Движението по пътя Девин – Кричим, при разклона за село Осиково, който бе затворен по-рано днес заради наводнен участък, вече се осъществява двупосочно в едната пътна лента. \r\nНели ГЕРГЬОВСКА", "date": "2018.07.31", "title": "Смолян: Заради наводнено пътно платно е ограничено движението между селата Михалково и Чуруково"}
{"url": "http://www.focus-news.net/news/2018/07/31/2551646/kyustendil-s-zhalta-palatka-horata-s-uvrezhdaniya-poiskaha-priemaneto-na-nov-zakon-za-sotsialnata-pomosht.html", "text": "С жълта палатка хората с увреждания поискаха приемането на нов закон за социалната помощ, предаде репортер на  Радио „Фокус” – Кюстендил . Палатката беше поставена пред общинския клуб за хората със зрителни увреждания в града. Исканията са за приемане на нови закони за хората с увреждания и за социалните услуги в България, за да бъде регламентирана личната помощ. Според протестиращите в Кюстендил самите норми трябва да отговарят на Конвенцията на ООН за правата на хората с увреждания, превръщайки нормите на конвенцията в държавна политика. С разпъната жълта палатка хората с увреждания в Кюстендил изразиха своята солидарност към протестиращите в столицата. \r\nВенцеслав ИЛЧЕВ", "date": "2018.07.31", "title": "Кюстендил: С жълта палатка хората с увреждания поискаха приемането на нов закон за социалната помощ"}
{"url": "http://www.focus-news.net/news/2018/07/31/2551636/gd-granichna-politsiya-natovaren-e-trafikat-na-granichnite-punktove-s-rumaniya.html", "text": "На българо-румънската граница трафикът е интензивен на гранични контролно-пропускателни пунктове „Дунав мост Русе“ и „Дунав мост Видин“ за товарни автомобили и на граничен контролно-пропускателен пункт „Силистра“ за леки и товарни автомобили в двете посоки. Това съобщават от пресцентъра на  ГД „Гранична полиция“ . На българо-гръцката граница трафикът е интензивен на граничен контролно-пропускателен пункт „Маказа” за леки автомобили на изход. \r\nНа българо-сръбската, българо-македонската и българо-турската граница  граница трафикът е нормален на всички гранични контролно-пропускателни пунктове.", "date": "2018.07.31", "title": "ГД „Гранична полиция“: Натоварен е трафикът на граничните пунктове с Румъния"}
{"url": "http://www.focus-news.net/news/2018/07/31/2551645/vidin-1-705-948-lv-sa-izplateni-na-628-detsa-s-uvrezhdaniya-ot-oblastta-za-parvoto-shestmesechie-na-godinata.html", "text": "1 705 948 лв. са изплатени на 628 деца с увреждания от областта за първото шестмесечие на годината. Това каза на пресконференция Венцислав Боянов, директор на РД „Социално подпомагане“, предаде репортер на  Радио „Фокус“ – Видин . Боянов посочи, че на 65 деца, чието увреждане е 90% или повече, са превеждани всеки месец  по 930 лв., като за месец сумата е 60 450 лв. „При увреждане от 70% до 90% се заплаща месечно по 450 лв. на дете, като случаите в областта са 145 деца, месечната сума е 65 250 лв.  \r\nВъв Видинска област има 454 деца с увреждане от 50% до 70%, като помощта, която получават, е по 350 лв. на дете или 158 900 лв. на месец. Тези случаи са на деца, отглеждани от своите семейства“, обясни Венцислав Боянов. За деца с увреждания, които са настанени при роднини или в приемни семейства, се изплащат други по размер помощи. „За 5 деца с  най-висока степен на увреждане се изплащат по 490 лв. месечно, като са преведени 2450 лв. За 13 деца с втората по тежест увреждане са изплатени по 420 лв. на месец на всяко дете, или 5460 лв. общо, 16 деца получават по 350 лв. на месец за най-ниската степен на увреждане, като за месеца сме превели 5 600 лв.“, обясни Боянов. \r\nАнна ЛОЗАНОВА", "date": "2018.07.31", "title": "Видин: 1 705 948 лв. са изплатени на 628 деца с увреждания от областта за първото шестмесечие на годината"}
{"url": "http://www.focus-news.net/news/2018/07/31/2551649/svetla-baryakova-muzeen-kompleks-bansko-stenopisite-vav-velyanovata-kashta-imat-visoka-hudozhestvena-stoynost-i-nyamat-analog-na-teritoriyata-na-yugozapadna-balgariya.html", "text": "Стенописите във Веляновата къща имат висока художествена стойност и нямат аналог на територията на Югозападна България. Това каза за  Радио „Фокус“ – Пирин  Светла Барякова, директор на Музеен комплекс – Банско. Картините по стените са дело на Велян Огнев – известен за времето си художник и декоратор, представител на Дебърската школа. „Легендата разказва, че Велян Огнев се влюбва в сестрата на известния българския педагог, автор на първата граматика на българския език – Неофит Рилски. Тя се е казвала София. Велян Огнев създава семейство с нея и решава да остане в Банско. Общината като част от това, което е трябвало да му плати за работата в църквата „Св. Троица“, му предлага къщата. Така в нея се настанява младото семейство“, каза още Барякова. Тя добави, че Велян Огнев, който би творец по сърце, се настанява в построената до готовност къща, но я украсява според своите естетически изисквания – със стенописи, с резбовани тавани, с невероятни изящни колони на чардака, и специално за своята любима София, прави една стая, която и до днес бива наричана „Синята стая“. „Наричаме я така, защото синият цвят е преобладаващ в стенописите, а цялата стая е изрисувана с изгледи от Истанбул, Венеция и т.н. Специалистите твърдят, че в едно изображение на Наполеонов войник с кон, Велян Огнев е поставил именно своя образ“, заяви Барякова. Тя допълни, че къщата е уникална със стенописите си, които и днес могат да бъдат видени в пълният си блясък. \r\nЛивия НИНОВА", "date": "2018.07.31", "title": "Светла Барякова, Музеен комплекс – Банско: Стенописите във Веляновата къща имат висока художествена стойност и нямат аналог на територията на Югозападна България"}
{"url": "http://www.focus-news.net/news/2018/07/31/2551650/lovech-vremenno-dvizhenieto-se-osashtestvyava-dvuposochno-v-edna-lenta-po-pat-4-brestnitsa-balgarski-izvor-poradi-patnotransportno-proizshestvie.html", "text": "Временно движението се осъществява двупосочно в една лента по път I-4 Брестница - Български извор поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.31", "title": "Ловеч: Временно движението се осъществява двупосочно в една лента по път I-4 Брестница - Български извор поради пътнотранспортно произшествие"}
{"url": "http://www.focus-news.net/news/2018/07/31/2551651/sport-bayern-myunhen-nyama-da-prodava-levandovski-prez-letniya-transferen-prozorets.html", "text": "Байерн Мюнхен няма да продава Роберт Левандовски през летния трансферен прозорец. Това увери старши треньорът на германския шампион Нико Ковач.  \r\nПолският национал, който премина от Борусия Дортмунд в Байерн Мюнхен през 2014 година, е водещият голмайстор на тима. През последните седмици бъдещето му в баварския отбор е обект на неспирни спекулации. В медиите бе разпространена информация за интерес към него от страна на Реал Мадрид и Манчестър Юнайтед. От ръководството на Байерн Мюнхен обаче бяха категорични, че той ще остане в тима и през следващия сезон.", "date": "2018.07.31", "title": "Спорт: Байерн Мюнхен няма да продава Левандовски през летния трансферен прозорец"}
{"url": "http://www.focus-news.net/news/2018/07/31/2551603/zoran-zaev-sega-e-vremeto-za-smeli-resheniya-za-badeshteto-na-makedoniya.html", "text": "В рамките на специална пресконференция, министър-председателят на Македония Зоран Заев подчерта, че никой не трябва да ограничава правото на гражданите да се произнесат свободно на референдума на 30 септември, като същевременно призова опозицията да не бяга от отговорност, предава скопският телевизионен канал  „Телма“ . \r\n„Всеки от нас е длъжен да поеме отговорността за бъдещето на нашата страна. Не позволявайте на никого да Ви лиши от правото да излезете и да изберете. Аз се ангажирам да уважавам резултата от референдума, независимо какъв е той. Вярвам в решението на нашите граждани, че Македония ще бъде, ще стане член на ЕС и НАТО. Македонският народ ще говори завинаги на македонски език. С гласуването на референдума няма да позволите на никого да държи Македония като заложник. Опозицията иска да ни спре, десет години може да стигне до споразумение. В продължение на години те настояват за референдум и сега, когато парламентът реши, че гласът на народа трябва да бъде чут, те избягаха. Това е време за ключови решения, а не за бягство. Обръщам се към всички почитаеми членове на ВМРО-ДПМНЕ, нашата врата е отворена за Вас. Поех риска и направих крачка напред за бъдещето на Македония. Направете правилния ход, сега е моментът за смели и патриотични решения. Ние се движим напред и никой не може да ни спре\", увери Заев на пресконференцията, свикана след насрочването на референдума за името.  Тереза Герова", "date": "2018.07.31", "title": "Зоран Заев: Сега е времето за смели решения, за бъдещето на Македония"}
{"url": "http://www.focus-news.net/news/2018/07/31/2551656/dobrich-komisiya-e-proverila-plazhovete-s-osigureno-vodno-spasyavane-ot-oblasten-savet-na-bchk.html", "text": "Комисия, назначена със заповед на областния управител Красимир Кирилов с председател заместник областният управител Красимир Николов е извършила вчера – 30 юли, проверка на пет от плажовете на територията на област Добрич, за които Областна администрация - Добрич има сключен договор за осигуряване на водно-спасителна дейност. Това съобщиха от пресцентъра на  Областна управа . Проверени са плажовете къмпинг „Космос“, Шабленска тузла – къмпинг „Добруджа“, „Русалка“ – голям плаж, Болата и плаж „Фиш-фиш“ нов. Това са петте плажа, за които по силата на проведена процедура е подписан договор за осигуряване на водно-спасителна дейност за месеците юли и август чрез общо седем поста с цел гарантиране сигурността и безопасността на посетителите. Проверката е установила, че всички постове са оборудвани съгласно изискванията и навсякъде спасителите са били на постовете си. В рамките на проверката спасителите са информирали, че до момента няма регистрирани инциденти в обхвата на действие на спасителните постове. За поредна година с професионализъм Областния съвет на Български червен кръст (ОС на БЧК) в Добрич гарантира сигурността на летовниците на едни от най-предпочитаните плажове на територията на област Добрич, останали без стопани.", "date": "2018.07.31", "title": "Добрич: Комисия е проверила плажовете с осигурено водно спасяване от Областен съвет на БЧК"}
{"url": "http://www.focus-news.net/news/2018/07/31/2551652/inzh-dimitar-grozev-rspzn-karnobat-ideyata-za-postroyavaneto-na-nova-sgrada-na-pozharnata-vaznikva-predi-50-godini.html", "text": "Идеята за построяването на нова сграда на пожарната възниква преди 50 години. Това каза пред журналисти инж. Димитър Грозев, началник на РСПЗН – Карнобат, предаде репортер на  Радио „Фокус“ – Бургас . Грозевпосочи, че сградата на пожарната в Карнобат е на близо 130 години. \r\n„За чинността ѝ може да се съди по големината на гасителния район, който е вторият в страната, тъй като обслужва община Карнобат и община Сунгурларе с общо 60 населени места“, каза още Грозев. Според него теренът за строежа на новата сграда е избран преди още 30 години. Той добави, че са много обективните причини строежът да не се осъществи досега. \r\n„Може би след сградата на Съда, пожарната ще е следващият голям строеж на държавна сграда. Надявам се всичко да се получи благоприятно. Много са хората, на които трябва да благодарим“, допълни инженерът. По думите му сграда на пожарна се строи за 100 години напред. \r\n„Трябва да уверя всички, че това, което се прави, не е за някой от нас, а за тези колеги, които ще останат да служат, за тези, които ще дойдат, за града и района. Същото пожелавам и на колегите от РУ от полицията, които също заслужават по-добри условия за работа. Карнобат заслужава да има подходящи и модерни сгради на тези две служби на МВР“, посочи още Грозев. \r\nМария ГЕОРГИЕВА", "date": "2018.07.31", "title": "Инж. Димитър Грозев, РСПЗН – Карнобат: Идеята за построяването на нова сграда на пожарната възниква преди 50 години"}
{"url": "http://www.focus-news.net/news/2018/07/31/2551648/burgas-kmetat-dimitar-nikolov-vrachi-sertifikati-gramoti-i-nagradi-na-uchenitsi-i-studenti-obuchavali-se-v-lyatna-it-akademiya.html", "text": "Кметът Димитър Николов връчи сертификати, грамоти и  награди на ученици и студенти, обучавали се в лятна IT академия, която започна на 9 юли 2018 г., предаде репортер на  Радио „Фокус – Бургас . Организатори на събитието са Община Бургас, Център за подкрепа на личностното развитие, със съдействието на ППМГ „Акад. Никола Обрешков“, БСУ и Университет „Проф. д-р Асен Златаров“. На награждаването присъства и зам.-кметът по култура и образование на Община Бургас, Йорданка Ананиева. „Първата лятна IT академия стартира през 2016 г. под патронажа на кмета на Община Бургас Димитър Николов, подкрепена от ректорите на двата университета в града“, каза Атанасия Петрова, учител към Център за личностна подкрепа в Бургас. По думите ѝ в проведената анкета учениците и студентите са гласували IT академията да продължи и следващото лято. „Всички вие очаквате да продължите обучението си в областта на по-новите технологии. Поставили се отлични оценки на работата на вашите преподаватели и на техните умения да разясняват и да ви подкрепят“, каза още Петрова. По думите ѝ за труда, старанието и иновативни участниците са наградени с ваучери за закупуване на различни аксесоари за компютри, наградите са осигурени от Община Бургас. \r\nДеница ДИМИТРОВА", "date": "2018.07.31", "title": "Бургас: Кметът Димитър Николов връчи сертификати, грамоти и награди на ученици и студенти, обучавали се в лятна IT академия"}
{"url": "http://www.focus-news.net/news/2018/07/31/2551653/varna-prodalzhavat-stroitelno-montazhnite-deynosti-v-uchilishtata-v-grada-sas-sredstva-po-op-regioni-v-rastezh.html", "text": "Продължават строително-монтажните дейности в училищата във Варна, които се извършват с европейски средства по ОП „Региони в растеж“, предаде репортер на  Радио „Фокус“ – Варна . Летни ремонти са планувани в 12 училища във Варна.  \r\nПо данни на Дирекция „Образование и младежки дейности“ към Община Варна в ОУ „Ангел Кънчев“ са планирани подмяна на дограма, ремонт на санитарни възли, подмяна на подови настилки, в ОУ „Христо Ботев“ – доставка и монтаж на нови котли, в ОУ „Антон Страшимиров“ – боядисване, в ОУ „Панайот Волов“ – текущ ремонт на сградата и подпокривното пространство, доставка и монтаж на климатична система, в ОУ „Отец Паисий“ – изграждане на евакуационно и аварийно осветление, в ОУ „Цар Симеон I“ – ремонт на котел, в ОУ „Св.Патриарх Евтимий“ – частична подмяна на дограма, текущ ремонт на актова зала и класна стая, в ОУ „Васил Априлов“ – подмяна на гредоредния под на първия етаж със стоманобетонна конструкция, текущ ремонт на елементи на отоплителната система, пребоядисване и освежаване на стени, в СУ „Климент Охридски“ – изграждане на топлоизолация на фасада, боядисване на класни стаи и коридори, циклене на паркети в класните стаи, в СУХНИ „Константин Преславски“ – изграждане на противопожарна система, в III ПМГ „Академик Методий Попов“ – циклене на подова настилка във физкултурен салон, оборудване и обзавеждане на лаборатория по физика, изграждане на втори етап от пожароизвестителна система, в IV ЕГ „Фредерик Жолио Кюри“ – подмяна на дограма, частичен ремонт на санитарни помещения, частичен ремонт на класни стаи, подмяна на тръби част от парната инсталация, подмяна на стари електрически табла. \r\nРемонтни дейности ще бъдат извършени и в студентско общежитие „Михаил Колони“ и в НАОП „Николай Коперник“, където ще бъде извършен ремонт на фасадата на сградата. Общата стойност на планираните ремонти е 285 000 лв. от бюджетите на учебните заведения и 82 600 лв. – капиталови разходи от бюджета на дирекция „Образование и младежки дейности“. \r\nМарияна ВАЛЕНТИНОВА", "date": "2018.07.31", "title": "Варна: Продължават строително-монтажните дейности в училищата в града със средства по ОП „Региони в растеж“"}
{"url": "http://www.focus-news.net/news/2018/07/31/2551655/rositsa-plachkova-zam-kmet-na-kyustendil-proektat-za-blagoustroyavane-na-grada-e-prodalzhenie-na-deynostite-ot-predhodniya-programen-period.html", "text": "Проектът за благоустрояване на град Кюстендил е продължение на дейностите от предходния програмен период. Това каза пред  Радио „Фокус” – Кюстендил  Росица Плачкова, зам.-кмет на Община Кюстендил с ресор „Инвестиционна политика”. По думите ѝ целите на проекта са продължаване на работата, която е извършена в предходния програмен период, когато са благоустроени осем обекта на територията на град Кюстендил. „Това е естественото продължение на работата, която върши Общината във връзка с благоустрояването на градската среда. Към момента в проектното предложение се изпълняват три обекта, като единият обект е вече завършен и въведен в експлоатация, вторият обект – подготвят се документите за държавна приемателна комисия, третият обект към момента върви към приключване, съответно отново подготвяне на документи за въвеждане в експлоатация”, каза Росица Плачкова. По думите ѝ от трите обекта е въведен в експлоатация един, това е изграждане на улица и благоустрояване на един парцел озеленяване в централна градска част. Обектът, който е приключен и се подготвят документи за държавна приемателна комисия, е обновяването на физическата среда по поречието на река Банщица и най-големият обект е благоустрояването на парковата зона около галерията „Владимир Димитров – Майстора”, като физически работите ще приключат в началото на следващия месец и документите ще се подготвят за въвеждане в експлоатация. \r\nВенцеслав ИЛЧЕВ", "date": "2018.07.31", "title": "Росица Плачкова, зам.-кмет на Кюстендил: Проектът за благоустрояване на града е продължение на дейностите от предходния програмен период"}
{"url": "http://www.focus-news.net/news/2018/07/31/2551654/gabrovo-180-000-leva-otpusna-ministerstvo-na-obrazovanieto-i-naukata-za-speshen-remont-v-natsionalniya-muzey-na-obrazovanieto-v-grada.html", "text": "180 000 лева отпусна  Министерство на образованието и науката за спешен ремонт в Националния музей на образованието в Габрово. Това съобщи за  Радио „Фокус“ – Велико Търново  директорът на културната институция Мая Карагьозова. Тя посочи, че Музеят се намира на сутеренния етаж на Априловската гимназия, която е обявена за паметник на културата през 1979 година. Основен ремонт в тази част на сградата не е правен от 40-те години на миналия век. Строително-монтажните дейности са определени като спешни преди 3 години, тъй като съществуват сериозните нарушения по конструкцията в сутерена, предизвикани от дългогодишно наличие на влага и конденз. „До момента са правени само козметични ремонти. Вече всичко е разбито. Образува се конденз, тъй като през сутерена преминават тръбите за парното. Бетонна плоча почти няма, арматура също няма. През годините съм се грижила да поддържам видимата част, но няма как да разбера какви процеси се случват под мазилката, докато миналата година не падна тавана“, посочи Мая Карагьозова. Тя допълни, че строително-монтажните дейности предвиждат изкарване на тръбите за парното извън помещенията на музея, подсилване на бетонната плоча, подмяна на ел. и ВиК инсталациите, ремонт на санитарни възли, измазване на стени и тавани. Вече е обявена обществената поръчка, чийто срок изтича на 2 август. \r\nРемонтните дейности в сутеренната част са съобразени с нормалното функциониране на музея и учебния процес в Националната Априловска гимназия. Предвижда се те да приключат до средата на месец ноември. Ремонтът на сутерена е включен в първия етап на одобрения проект „Извършване на основен ремонт, реставрация и модернизация на старата сграда на Национален музей на образованието и Национална Априловска гимназия“, който също е финансиран от МОН с над 2,5 млн. лева. Изпълнението на дейностите по проекта за реставрация и модернизация на старата сграда да се извършва на етапи, които ще продължат от следващата година. \r\nНадежда КРЪСТЕВА", "date": "2018.07.31", "title": "Габрово: 180 000 лева отпусна Министерство на образованието и науката за спешен ремонт в Националния музей на образованието в града"}
{"url": "http://www.focus-news.net/news/2018/07/31/2551660/pazardzhik-obshtina-velingrad-e-poluchila-nad-65-mln-lv-s-postanovleniya-na-ministerskiya-savet-ot-2015-godina-do-sega.html", "text": "От началото на мандата ми Община Велинград съгласно постановления на Министерски съвет е получила общо 6 529 720 лева. Това каза за  Радио „Фокус“ – Пазарджик  кметът на Община Велинград д-р Костадин Коев. Той обясни, че 925 900 лева са за погасяване на стари  задължения до 2015 година. „224 820 лв. са за разплащане на проекти за подпорни стени по бедствия и аварии, 1 954 000 лв. за изграждане водоем „Нежовица” в квартал „Каменица“, възстановяване и реконструкция на улици в града и селата, преустройство за котелно на пелети и изграждане на отоплителна инсталация  на Средно училище „Христо Смирненски” в село Света Петка”, уточни Коев. Той добави, че освен това 1 904 000 лв. са отпуснати за изграждане детска градина в с. Драгиново, изграждане и ремонт на улици в с. Драгиново, с. Кръстава и с. Биркова, ремонт и обзавеждане на детска градина в с. Пашови, изграждане на довеждаща улица до учебно заведение в гр. Велинград. „Получили сме и 1 521 000 лв. за подмяна на водопровод, ремонт и рехабилитация на улици в  с. Долна Дъбева, подмяна на водопровод, ремонт и рехабилитация на улици в с. Юндола, ремонт и рехабилитация на улици в с. Бутрева, ремонт, възстановяване и подмяна на настилка на бул. „Вела Пеева” и ул. „Тошо Стайков”. А също и 1 718 000 лв. от Министерството на образованието и науката, за изграждане на ново училище в с. Биркова“, каза още д-р Коев. \r\nВаня НИКОЛОВА", "date": "2018.07.31", "title": "Пазарджик: Община Велинград е получила над 6.5 млн. лв. с постановления на Министерския съвет от 2015 година до сега"}
{"url": "http://www.focus-news.net/news/2018/07/31/2551659/plovdiv-gradat-shte-bade-domakin-na-svetovno-parvenstvo-po-grebane-za-mazhe-i-zheni-ot-9-do-16-septemvri.html", "text": "1 200 състезатели са заявили до момента участие в Световното първенство по гребане за мъже и жени, което ще се проведе от 9 до 16 септември на Гребната база в Пловдив, предаде репортер на  Радио „Фокус“ - Пловдив . Текат последни приготовления за състезанието от най-висок ранг, съобщиха на специално пресконференция организаторите. Това са само половината от очакваните състезатели, казаха те. В момента каналът се подготвя за гребането, след като преди дни завърши световното по кану-каяк за юноши, девойки, мъже и жени до 23 години. Пловдив чака това домакинство от 18 години, когато за първи път кандидатства за провеждането му. \r\nИнспекцията с членове на ФИСА, организационния комитет и Община Пловдив в последните няколко дни изглажда и най-малките подробности по провеждането на първенството. \r\nСпоред Камерън Алън от ФИСА, въпреки че вторият гребен канал не е изграден, световното първенство ще бъде успешно. На това се надяват и Светла Оцетова, и Иван Попов, които разкриха и някои тайни, които за първи път ще се случат на това световно – експериментално намаляване на състезателните коридори от 12,5 на 12 метра. Това ще стане само за една тренировка, за да се вземе мнението на едни от най-добрите в гребането – Австралия и Нова Зеландия, чиято обективна оценка е важна за организирането на първенства на различни места, където няма възможност за по-голяма широчина на коридорите. \r\nЗа първи път ще се използва и така нареченото автоматично стартово устройство, с чиято помощ всички лодки се захващат и стоят на една линия. Финалната линия ще представлява линия от въздушни мехурчета, с което състезателите по-лесно ще се ориентират, че са финиширали. \r\nУчастие на това световно първенство ще вземат и парасъстезатели. България ще се включи с 4 лодки. \r\n„Натрупахме доста опит от организацията на първенствата до тук. Участие ще вземат едни от най-добрите в света – световни и олимпийски шампиони, които не се виждат всеки ден“, заяви Иван Попов от организационния комитет. \r\n„Очакванията са около 10 милиона долара приходи да влязат в икономиката на града - домакин при провеждането на подобно първенство“, каза заместник-кметът Георги Титюков. „Получихме много добри отзиви от проведеното световно по кану-каяк“, допълни той и уточни, че това е добра реклама за Пловдив, тъй като няколко световни телевизии ще предават първенството на живо. Специален дрон ще снима и ще дава директна картина от високо, осигурен е и лайф стрийм  за фейсбук потребителите. \r\nЗаместник-кметът Георги Титюков изрази надежда по време на световното първенство заедно с Томас Бах, президент на Международния олимпийски комитет да бъде направена и първа копка за изграждането на втория гребен канал с дължина 2100 метра и 45 метра ширина и реализиране на проекта по залесяване на 656 дка с 37 дка изкуствено езеро с острови за гнездене на редки видове птици и 20 атракции за хората. \r\nСлед провеждането на световното първенство ще бъде организиран конгрес на ФИСА, на който се очаква да бъдат препотвърдени и да бъдат избрани нови членове. Официалното откриване ще бъде на 8 септември от 18,30 часа на Античния театър. \r\nЦветана ТОНЧЕВА", "date": "2018.07.31", "title": "Пловдив: Градът ще бъде домакин на Световно първенство по гребане за мъже и жени от 9 до 16 септември"}
{"url": "http://www.focus-news.net/news/2018/07/31/2551662/faz-dyasnoekstremistkata-stsena-v-germaniya-ima-cheren-spisak-s-imenata-na-25-hilyadi-politicheski-protivnitsi.html", "text": "В рамките на разследвания, проведени през 2017 г., властите в Германия са се натъкнали на „черни списъци“ на дясноекстремистката сцена в страната, в които са били включени имената на 25 хил. техни политически противници, съобщава националният ежедневник  Die Frankfurter Allgemeine Zeitung . \r\nОсвен вече известният списък на групировката „Националсоциалистическо подземие“ (NSU), съдържащ имената и адресите на 10 хил. души, следователите са се натъкнали на новата „находка“ при операция в провинция Меклембург-Предна Померания. Според плановете на десните екстремисти, в краен случай лицата, включени в списъка, е трябвало да бъдат убити.  \r\nСъответната информация стана публично достояние след запитване на партията „Левица“, отправено към федералното правосъдно министерство на Германия. Остава открит въпросът доколко реална е била заплахата за включените в „черните списъци“.  Тереза Герова", "date": "2018.07.31", "title": "FAZ: Дясноекстремистката сцена в Германия има „черен списък“ с имената на 25 хиляди политически противници"}
{"url": "http://www.focus-news.net/news/2018/07/31/2551663/dimitar-nikolov-kmet-na-burgas-sledvashtata-godina-shte-uvelichim-priema-za-uchenitsi-i-studenti-v-lyatnata-it-akademiya.html", "text": "Следващата година ще увеличим приема за ученици и студенти в лятната IT академия. Това каза кметът на Община Бургас Димитър Николов по време на връчването наградите на ученици и студенти, обучавали се в академията, предаде репортер на  Радио „Фокус“ - Бургас . Според кмета Николов тази година кандидатите са били 194, но са успели да се запишат само 129, заради недостига на места. \r\n„Тази година сме много приятно изненадани. Нивото, с което вие кандидатствате, е доста по-високо, отколкото беше през първата година. Даже в момента се замисляме догодина, следващото четвърто издание да бъде на по-висок стил. Ще вдигаме качеството на обучение, което показва, че вие се развивате и тези дни, в които се обучавате, никак не са напразни. Вие научихте много, с което сте още по-добри и това ни прави още по-щастливи като ръководство на този град, че има толкова талантливи деца“, каза още Николов. Според него IT комуникациите и програмирането е най-перспективната наука и в следващите 20 г. по-голямата част от професиите, които в момента съществуват, ще бъдат различни и ще бъдат на основата на  IT грамотността. „Вие сте нашето бъдеще и надежда да помогнете тя да се развива още по-успешно“, добави кметът на Община Бургас. \r\nДеница ДИМИТРОВА", "date": "2018.07.31", "title": "Димитър Николов, кмет на Бургас: Следващата година ще увеличим приема за ученици и студенти в лятната IT академия"}
{"url": "http://www.focus-news.net/news/2018/07/31/2551661/kyustendil-s-blizo-4-700-000-leva-se-blagoustroyava-gradskata-sreda.html", "text": "С близо 4 700 000 лева се благоустроява градската среда в Кюстендил. Това каза пред  Радио „Фокус” – Кюстендил  Росица Плачкова, зам.-кмет на Община Кюстендил с ресор „Инвестиционна политика”. По поречието на река Банщица е обновена изцяло физическата среда. Изградени са алеи за разходка, за отдих, за наблюдение, както и детски площадки и озеленяване. Изградени са детска площадка и облагородяване в един от кварталите на града. Третият обект включва благоустрояване на парковата зона до художествена галерия „Владимир Димитров – Майстора”. „Там пространството се облагороди изцяло, като се направи изцяло нова алейна мрежа, водоснабди се и има поливна система изградена, ново осветление, нови дървесни видове, нов фонтан, който всички жители и гости на града ще имат удоволствието да видят, да ще може да се изпълняват програми на него. Това е зона, която е за наблюдение, за прожекции, които ще се извършват върху фасадата на самата художествена галерия. Това също го чакахме с нетърпение”, каза Росица Плачкова. По думите ѝ се изгражда нов паркинг за паркиране на автомобили, който е изключително необходим за всички жители и гости на центъра на града. Благоустрояването включва това плюс изключително много нови дървесни видове, които бяха засадени. В парка ще има и една детска площадка. \r\n„Надявам се, че жителите на града ще опазват новоизградените обекти в Кюстендил\", каза още тя. По думите ѝ в момента се изграждат и реновират паркове и площадки, но опазването им зависи от всички. „Надявам се, всички, които ползват съоръженията от благоустрояването, което е постигнато за града, да имат съвестта и достойнството да го ползват като интелигентни граждани, да го ползват по предназначение и да следят самите граждани за опазването му. Ние сме готови, по всички обекти е изградено и видеонаблюдение, но участието на гражданите, сами да казват нередностите, които виждат, защото всекидневно всеки един от нас наблюдава неща, които са нередни и се случват за съжаление”, каза Росица Плачкова. Според нея било то от лошо възпитание, от липса на такова, всекидневно всеки вижда такива неща. Опазването на новите и благоустроени паркове и площадки зависи о от съвестта на гражданите, сами да съобщават за нередности, които продължават да се случват. \r\nВенцеслав ИЛЧЕВ", "date": "2018.07.31", "title": "Кюстендил: С близо 4 700 000 лева се благоустроява градската среда"}
{"url": "http://www.focus-news.net/news/2018/07/31/2551665/varna-dve-nepalnoletni-momcheta-sa-zadarzhani-za-krazhba-na-avtomobil.html", "text": "Две непълнолетни момчета са задържани за кражба на автомобил във Варна. Това съобщиха от  ОДМВР – Варна . На 30 юни е получен сигналът за противозаконно отнемане на лек автомобил, паркиран пред частен дом в жк. „Св. Иван Рилски“. След проведени незабавни оперативно-издирвателни дейности автомобилът, обект на кражбата, е намерен между град Игнатиево и с. Припек с липси и повреди. При процесуално-следствените действия е установено, че извършители на деянието са две непълнолетни момчета от с. Пет могили (област Шумен) и с. Любен Каравелово, двамата известни на органите на реда. Част от вещите, откраднати от автомобила, също са намерени. По случая е образувано досъдебно производство, материалите са докладвани в Районна прокуратура – Варна. Извършителите са задържани за срок до 24 часа.", "date": "2018.07.31", "title": "Варна: Две непълнолетни момчета са задържани за кражба на автомобил"}
{"url": "http://www.focus-news.net/news/2018/07/31/2551666/vratsa-vremenno-e-ogranicheno-dvizhenieto-po-pat-iii-101-vratsa-krivodol-v-rayona-na-selo-lilyache-poradi-patnotransportno-proizshestvie.html", "text": "Временно е ограничено движението по път III-101 Враца – Криводол в района на село Лиляче поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут през уличната мрежа на село Лиляче.", "date": "2018.07.31", "title": "Враца: Временно е ограничено движението по път III-101 Враца – Криводол в района на село Лиляче поради пътнотранспортно произшествие"}
{"url": "http://www.focus-news.net/news/2018/07/31/2551664/pazardzhik-spasiha-malak-shtarkel-padnal-v-chasten-dvor-v-grad-septemvri.html", "text": "Сигналът за паднал щъркел в частен двор в град Септември е постъпил след 16.00 часа вчера на телефон 112. Това каза за  Радио „Фокус“ - Пазарджик  Ангел Бончев, директор на Дирекция „Екология” в Община Септември. По думите му щъркелът е млад и все още  не може да лети много добре. \r\nЕкип на РИОСВ - Пазарджик е дошъл на място, както и ветеринарен лекар, който го е прегледал и е констатирал, че щъркелчето е здраво, но е изнемощяло от глад.  \r\n„Днес щъркелът пътува към Cпacитeлния цeнтъp зa диви живoтни в Cтapa Зaгopa,където екип от специалисти ще следи неговото развитие и ще го подготви за успешното му завръщане в дивата природа“, каза Бончев.  „Фокус“ припомня , че три щъркела и една сова са спасени от екоексперти от Пазарджик след подадени сигнали на „зеления телефон“. Първият от сигналите беше за паднала от дърво сова в центъра на град Пазарджик. Подаден беше и сигнал за паднал щъркел от гнездо в село Крали Марко. Защитеният вид беше изпратен за преглед и лечение в спасителен център. Другите два сигнала бяха за паднали от гнездата си малки щъркели. Те също бяха изпратени за лечение в Спасителния център в град Стара Загора. \r\nРадослава МУРДЖЕВА", "date": "2018.07.31", "title": "Пазарджик: Спасиха малък щъркел паднал в частен двор в град Септември"}
{"url": "http://www.focus-news.net/news/2018/07/31/2551668/pazardzhik-torta-za-ptitsi-i-kardiograma-na-gorata-shte-pravyat-detsata-ot-uchenicheskiya-lager-v-panagyurski-kolonii.html", "text": "Започна третата смяна в общинската база „Ученически лагер” в село Панагюрски колонии, която ще продължи до 8 август, включително. Това каза за  Радио „Фокус“ – Пазарджик  началникът на смяната Стоянка Ракова. Тя обясни, че мотото на тази смяна е „Природата – наш дом”. „Подготвил сме различни интересни мероприятия като сред тях можем да откроим запознаването с Червената книга на Средна гора за защитени видове растения и животни. Предвидили сме изработване на различни изделия от отпадъци, а също и правенето на торта за птици – от семенца, листенца и клонки, и кардиограма на гората. Тук ще включим отношението ни към гората, ако отношението е положително – кардиограмата ще е в червено в посока нагоре, ако забелязваме замърсени полянки или отсечени дървета – стрелките ще са сини с посока надолу“, обясни Ракова. Програмата на трета лагерна смяна включва занимания в творчески ателиета, игри на открито, походи, кино-вечери, караоке вечери. „Десет незабравими дни, изпълнени с добро настроение и приятни емоции за децата и техните ръководители“, уточни Ракова. \r\nВаня НИКОЛОВА", "date": "2018.07.31", "title": "Пазарджик: Торта за птици и кардиограма на гората ще правят децата от ученическия лагер в Панагюрски колонии"}
{"url": "http://www.focus-news.net/news/2018/07/31/2551658/blic-sarbiya-hashim-tachi-othvarli-kategorichno-podyalbata-na-kosovo-no-ne-izklyuchi-korektsiya-na-granitsite.html", "text": "Макар да отхвърля категорично предложението за подялба на Косово, държавният глава на най-младата държава на Балканите Хашим Тачи не изключва възможността за „корекция на границите“, съобщава електронното издание на белградския  Blic , като се позовава на прищинския вестник  Koha . \r\nКоментирайки пред журналисти темата за Прешевската долина в диалога между Белград и Прищина за нормализиране на двустранните отношения, Тачи заяви, че може да има корекция на границите между двете държави, след като официален Белград признае Косово.  \r\n„Ще имаме корекция на границата. Така, като работим с всички страни в региона и както успяхме да постигнем споразумение за демаркация с Черна гора и Македония, в случай на взаимно признаване със Сърбия ще имаме и корекция на държавни граници. Имаме около 400-километрова граница със Сърбия“, припомни косовския президент, като изрази увереност, че Прищина може  да разчита на НАТО по този въпрос.  \r\nСъгласно думите му, въпросът за подялбата на Косово никога не е бил тема на обсъждане. Информациите по въпроса, разпространени в медиите, той определи като „фалшиви новини“.  Тереза Герова", "date": "2018.07.31", "title": "Blic (Сърбия): Хашим Тачи отхвърли категорично подялбата на Косово, но не изключи „корекция на границите“"}
{"url": "http://www.focus-news.net/news/2018/07/31/2551669/vidin-3-293-sa-razdadenite-bezplatni-vinetki-v-oblastta.html", "text": "3 293 са раздадените безплатни винетки от дирекциите „Социално подпомагане“ във Видинска област за 2018 г. , каза на пресконференция Венцислав Боянов, директор на РД „Социално подпомагане“, предаде репортер на  Радио „Фокус“ – Видин . Той посочи, че на лица с увреждания са раздадени 3 109 броя безплатни винетки, а не деца с увреждания – 184 броя. „От началото на годината месечни добавки са получили 8 830 лица с увреждания на територията на областта , като за 6 месеца са изплатени  1 266 694 лв. Отпусната е и парична целева помощ за изработване, покупка или ремонт на помощни средства, приспособления, съоръжения или медицински изделия на 2 609 лица за сумата от 641 175 лв.“, каза Венцислав Боянов. \r\nАнна ЛОЗАНОВА", "date": "2018.07.31", "title": "Видин: 3 293 са раздадените безплатни винетки в областта"}
{"url": "http://www.focus-news.net/news/2018/07/31/2551671/afp-vaorazhenata-ataka-v-dzhalalabad-priklyuchi-raneni-sa-nay-malko-14-dushi.html", "text": "Продължилата часове въоръжена атака срещу правителствена сграда в източния афганистански град Джалалабад приключи, предава  AFP ,  като се позовава на данни от местните власти. \r\nСъобщава се за най-малко 14 пострадали, но не и за жертви, с изключение на нападателите, които са ликвидирани от афганистанските сили за сигурност.  \r\nПо-рано въоръжени нападатели щурмуваха в служба за бежанци, след като бяха задействани най-малко две взривни устройства. В района на атаката са разположени седалищата на няколко организации, пояснява агенцията.  Тереза Герова", "date": "2018.07.31", "title": "AFP: Въоръжената атака в Джалалабад приключи, ранени са най-малко 14 души"}
{"url": "http://www.focus-news.net/news/2018/07/31/2551657/kmetat-na-sofiya-yordanka-fandakova-planirame-do-sredata-na-avgust-da-zavarshim-remonta-na-bulhristofor-kolumb.html", "text": "Планираме до средата на август да завършим ремонта на бул.“Христофор Колумб“ и веднага след това ще започне изпълнението на строително-ремонтни дейности по Източна тангента. Предвиждаме ремонтите на улиците, по които има интензивен трафик, да приключат до средата на септември. В момента извършваме ремонт на над 30 улици и булеварди. Отделно изграждаме и ремонтираме вътрешно-квартални улици. Това каза днес кметът на София Йорданка Фандъкова при проверка на ремонта на бул.“Христофор Колумб“, съобщиха от пресцентъра на  Столична община . На проверката присъства и заместник-кметът по направление транспорт Евгени Крусев.  \r\nПланира се между 11 и 13 август да се затвори изцяло движението по бул.“Христофор Колумб“, за да се положи износващият пласт асфалт и да се пусне движнието. Ремонтира се бул.\"Христофор Колумб\" в участъка от кръговото на ул.“Източна тангента“ до ул.“Продан Таракчиев“. Преасфалтират се пътните платна, изгражда се ново осветление, тротоари.  \r\nКъм момента на по-голяма част от пътно-строителните ремонти се работи в срок, на някои обекти има между два и три дни забавяне. Към момента в зависимост от метеорологичните условия обектите се изпълняват и се очаква основните да приключат до 15 септември.  \r\nИзточната тангента ще се ремонтира от кръстовището с бул.“Христофор Колумб“ до ул.“511“ в кв.“Христо Ботев“.  \r\n\"До края на тази седмица се планира да завърши ремонта на бул. „Васил Левски“ от ул. „Граф Игнатиев“ до бул. „Цар Освободител“. След това ще започне преасфалтиране на участъка до паметника на Васил Левски. За възможно най-кратко време в първата половина на август ще се наложи да затворим кръстовището на Ректората, за да бъде ремонтиран, както миналата година бе извършен ремонта на кръстовището на Орлов мост\", посочи кметът на София.", "date": "2018.07.31", "title": "Кметът на София Йорданка Фандъкова: Планираме до средата на август да завършим ремонта на бул.“Христофор Колумб“"}
{"url": "http://www.focus-news.net/news/2018/07/31/2551672/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-stadion-vasil-levski-na-4-avgust.html", "text": "Въвежда се временна организация на движението във връзка с футболна среща стадион „Васил Левски“ на 4 август. Това съобщиха от пресцентъра на  Столична община . Забраняват се престоят и паркирането на пътни превозни средства, както следва: \r\n- от 00.00 часа до 24.00 часа на 4 август при сектор „Г“ на Националния стадион „Васил Левски“ от вход 20 до вход 26. \r\n- от 11.00 часа до 20.00 часа на 4 август на моста пред Националния стадион „Васил Левски“ – 20 места за паркиране. \r\nОт 17.00 часа на 4 август до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки по: \r\n- ул. „Ген Гурко“ между бул. „Васил Левски“ и бул. „Евлоги и Христо Георгиев“; \r\n- бул. „Евлоги и Христо Георгиеви“ между пл. „Орлов мост“ и бул. „Черни връх“; \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2018.07.31", "title": "София: Въвежда се временна организация на движението във връзка с футболна среща стадион „Васил Левски“ на 4 август"}
{"url": "http://www.focus-news.net/news/2018/07/31/2551673/sliven-svidetelstvo-za-darenie-za-restavratsiya-na-pametnika-na-shesti-artileriyski-polk-poluchi-obshtestveniyat-komitet-sliventsi-v-chikago-za-sliven-ot-kmeta-stefan-radev.html", "text": "Кметът на Община Сливен Стефан Радев се срещна днес с Василен Васевски, представител на Обществения комитет „Сливенци в Чикаго – за Сливен“. Това съобщиха от пресцентъра  Община Сливен . Те разговаряха за общественополезни и родолюбиви инициативи и за сътрудничеството между сливенската диаспора в американския град и града на стоте войводи. \r\nКметът Стефан Радев връчи лично на Василен Васевски свидетелство за дарение. По него за САЩ ще замине и свидетелство за дарение на обществения комитет „Сливенци в Чикаго- за Сливен“. Свидетелствата са за дарения, направени за реставрация на паметника на Шести артилерийски полк. \r\nОт своя страна Василен Васевски подари на кмета Стефан Радев сборника „Оживелият подвиг. Каймакчалан и Европейската война през погледа на потомците“. Книгата е издадена в България преди броени дни. Такова издание има и в Чикаго, където е финансирано от комитета „Кайчакчалан 2016-Чикаго“. Книгата съдържа 12 есета на потомци на загивали във войната български войни. Съдържа и богат съвременен и архивен снимков материал. „Целта на книгата е да оживее споменът за Каймакчалан сред сливенци. Градът е дал над 2 хиляди жертви в паметното сражение през септември 1916 година“, коментира Василен Васевски. Той донесе на кмета Стефан Радев щрапнел от бойното поле, което неотдавна е посетил. \r\nВасилен Васевски е роден в Сливен. Завършил е Художествената академия в София. От 19 години живее и преподава в Илинойския институт за изкуство, Чикаго. Професор е по изобразително изкуство. „ Надявам се сътрудничеството между сливенци отвъд океана и Община Сливен да продължи и да се развива“, каза още проф. Васевски.", "date": "2018.07.31", "title": "Сливен: Свидетелство за дарение за реставрация на паметника на Шести артилерийски полк получи общественият комитет „Сливенци в Чикаго- за Сливен“ от кмета Стефан Радев"}
{"url": "http://www.focus-news.net/news/2018/07/31/2551667/zhivko-tabakov-obs-burgas-festivalat-na-maskaradnite-igri-e-dobar-nachin-da-privlechem-oshte-turisti.html", "text": "Туристическият сезон не е добър, а Фестивалът на маскарадните игри е добър начин да привлечем още туристи и да го удължим. Това каза за  Радио „Фокус“ – Бургас  Живко Табаков, общински съветник и председател на Постоянната комисия по туризъм по повод внесена докладна записка за провеждане на такъв фестивал през есента в града. „Май и юни бяха слаби, юли също се усети много слабо. Когато говорим за маскарадни обреди в цялата страна има различни групи  – старци, дядовци, кукери. Това, което искат да направят организаторите е да възродят този обичай в Бургас“, посочи той. По думите му зад тази организация стои Крум Георгиева, човек, който  е доайен в създаването на тези маскарадни обичай. „Не трябва да подминаваме възможността да привлечен корифей като този човек да направят нещо за бургазлии и Бургас“, допълни Табаков. Общинският съвет прие идеята на председателя на комисията по туризъм за организирането на кукерски фестивал на площад „Тройката“. Но отхвърли точката за предоставяне на терена на Общината на организаторите безвъзмездно. \r\nВеселина НИКОЛОВА", "date": "2018.07.31", "title": "Живко Табаков, ОбС- Бургас: Фестивалът на маскарадните игри е добър начин да привлечем още туристи"}
{"url": "http://www.focus-news.net/news/2018/07/31/2551674/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.31", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/31/2551675/plovdiv-rayonniyat-sad-shte-razgleda-zhalbata-na-gabriela-medarova-sreshtu-myarkata-za-neotklonenie-zadarzhane-pod-strazha-na-1-avgust.html", "text": "Утре, 1 август, от 09.30 часа в зала №12 Районен съд – Пловдив ще разгледа жалбата на защитата на Г. М. за изменение на мярката й за неотклонение от „задържане под стража“ в по-лека по реда на чл. 270 от НПК.В настоящия момент делото е с внесен обвинителен акт.  Това съобщиха от  Съдебната палата в Пловдив . на Срещу Г. М. са повдигнати обвинения в това, че: \r\n-На 15.04.2018 г. в гр. Пловдив е управлявала моторно превозно средство – лек автомобил марка „БМВ Х5“, с концентрация на алкохол в кръвта си над 1,2 на хиляда, а именно 1,38 на хиляда – престъпление по чл. 343Б, ал.1 от НК.  \r\n-На 15.04.2018 г. в гр. Пловдив е управлявала моторно превозно средство –  лек автомобил марка „БМВ Х5“, след употреба на наркотични вещества – канабис – престъпление по чл. 343Б, ал.3 от НК \r\n-На 15.04.2018 г. в гр. Пловдив при управление на моторно превозно средство - лек автомобил марка „БМВ Х5“, собственост на К. З., е нарушила правилата за движение – чл. 5 ал.1 т.1 от ЗДвП, чл. 5 ал.3 т.1 от ЗДвП и чл. 20 ал.1 от ЗДвП, и по непредпазливост е причинила значителни имуществени вреди на единадесет моторни превозни средства, като общата стойност на причинените имуществени вреди възлиза на 39 755,19 лв. – престъпление по чл. 343 ал.1 б. А вр. с чл. 342 ал.1 от НК. \r\n-На 11.05.2018 г. в гр. Пловдив е причинила лека телесна повреда, изразяваща се в контузия на носа с оток и кръвотечение, довела до болка и страдание на К. А., по хулигански подбуди – престъпление по чл. 131 ал.1 т.12 вр. чл.130 ал.2 от НК. \r\nПредстои провеждането на разпоредително заседание, насрочено на 3.09.2018 г. от 9,30 часа, за което трябва да бъдат уведомени обвинението, защитата и пострадалите.", "date": "2018.07.31", "title": "Пловдив: Районният съд ще разгледа жалбата на Габриела Медарова срещу мярката ѝ за неотклонение „Задържане под стража“ на 1 август"}
{"url": "http://www.focus-news.net/news/2018/07/31/2551677/lovech-vazstanoveno-e-dvizhenieto-v-dvete-lenti-po-pat-i-4-brestnitsa-balgarski-izvor.html", "text": "Възстановено е движението в двете ленти по път I-4 Брестница - Български извор, съобщиха от  пресцентъра на Агенция \"Пътна инфраструктура\".", "date": "2018.07.31", "title": "Ловеч: Възстановено е движението в двете ленти по път I-4 Брестница - Български извор"}
{"url": "http://www.focus-news.net/news/2018/07/31/2551676/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.31", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/31/2551670/smolyan-obshtina-chepelare-obyavi-chastichno-bedstveno-polozhenie-srutishte-zatvori-patya-za-selo-zabardo-i-chudnite-mostove.html", "text": "Община Чепеларе обяви частично бедствено положение, тъй като срутище затвори пътя за село Забърдо и природната забележителност Чудните мостове. Това каза за  Радио „Фокус“ – Смолян  кметът на Чепеларе Славка Чакърова. „Заради валежите през последните месеци на това място непрекъснато падат камъни, като първоначално на 15 юни пътят беше затворен частично заради паднала скална маса\", добави Чакърова. Тя препоръча на туристите, които искат днес или утре да посетят Чудните мостове, да се въздържат от пътувания в този участък, тъй като непрекъснато падат камъни. „На място има хора, които разчистват, както и техника. Ако се наложи ще се пропускат линейки, но само в извънредни ситуации\", отбеляза Чакърова. „Има дежурен на мястото, тракторите също ще останат там, но земята е много мокра и продължава да се свлича“, посочи кметът на Чепеларе. Тя припомни, че при първото активизиране на срутището през юни са вложени 32 000 лв. за почистване, обрушване на скалите и опъване на мрежи, но сега пак се активизира. Според Чакърова, за да се реши трайно проблемът, е необходимо да се изгради по-висока подпорна стена и да се предприемат мерки подобни на тези при голямото срутище край село Тикале. Вече се възлага на проектанти да изготвят спешен проект за укрепването на срутището, който да се входира в Междуведомствената комисия по бедствия и аварии. Кметът на Чепеларе каза още, че дейностите, които трябва да се извършат, са мащабни, а Общината няма собствени средства, за да се справи със ситуацията. \r\nНели ГЕРГЬОВСКА", "date": "2018.07.31", "title": "Смолян: Община Чепеларе обяви частично бедствено положение, срутище затвори пътя за село Забърдо и Чудните мостове"}
{"url": "http://www.focus-news.net/news/2018/07/31/2551678/smolyan-gerb-shte-dade-preskonferentsiya-v-ofisa-na-partiyata-na-1-avgust.html", "text": "ПП ГЕРБ ще даде пресконференция в Смолян на 1 август от 12.00 часа в офиса на партията, намиращ се на бул. \"България\" 14. Това съобщиха от пресцентъра на  ГЕРБ – Смолян . В нея ще участват народните представители д-р Даниела Дариткова и д-р Красимир Събев, кметът на Смолян и областен координатор Николай Мелемов и областният управител Недялко Славов.", "date": "2018.07.31", "title": "Смолян: ГЕРБ ще даде пресконференция в офиса на партията на 1 август"}
{"url": "http://www.focus-news.net/news/2018/07/31/2551680/inzh-tsvetan-asenov-zam-kmet-na-vidin-ot-nachaloto-na-avgust-zapochvat-remontite-na-sgradite-na-detskite-gradini-na-teritoriyata-na-obshtinata.html", "text": "От началото на август започват ремонтите на сградите на детските градини на територията на общината. Това каза за  Радио „Фокус“ – Видин  инж. Цветан Асенов, заместник-кмет на Община Видин. Той посочи, че предварително още през пролетта са събрани от директорите на детските градини предложенията за ремонти на сградите. „Комисия от Общината е направила преглед на сградите, оценила е и стойността на ремонтните дейности. По настояване на директорите ремонтните дейности ще се извършат през август“, каза инж. Асенов. Той допълни, че стойността на ремонтите в сградите на детските градини е в размер на 58 000 лв. „Предстои да бъде одобрен проекта за ремонт на сградата на ГПЧЕ „Йордан Радичков“. Там вече са минали процедурите по избор на изпълнител“, обясни инж. Асенов. Ремонтните дейности на сградата на ГПЧЕ „Йордан Радичков” са на стойност 1 000 000 лв. Във връзка с проектите за подобряване на състоянието на образователната инфраструктура в град Видин“ за двете училища – СУ „Цар Симеон Велики” и ППМГ „Екзарх Антим I предстои да  се финализират всички процедури по обществените поръчки и да бъде направен избор на изпълнителите по тях. \r\nАнна ЛОЗАНОВА", "date": "2018.07.31", "title": "Инж. Цветан Асенов, зам.-кмет на Видин: От началото на август започват ремонтите на сградите на детските градини на територията на общината"}
{"url": "http://www.focus-news.net/news/2018/07/31/2551679/alsat-m-makedoniya-v-makedoniya-otnovo-otmeniha-krayniya-srok-za-zavarshvane-na-parvata-chast-ot-zhelezopatnata-liniya-do-balgariya.html", "text": "За четири години, откакто започна изграждането на железопътната линия между Македония и България, са готови едва осем километра от трасето, което трябва да бъде с дължина общо 90. През 2014 година беше поставено началото на проекта за построяване на първата част от линията от Куманово до Беляковице, но поради редица проблеми на терена, вместо през януари 2016 година, строителните работи ще бъдат завършени със закъснение от три години в края на следващата година, пише  излъчващият на албански скопски телевизионен канал „Алсат – М“ . \r\nМинистерството на транспорта и съобщенията на Македония обяви търг за предварителен подбор на компании, които да се заемат с изграждането на втората част от железопътната линия от Беляковице до Крива Паланка. А за третата част – от Крива Паланка до българската граница, която е най-скъпа, все още не са осигурени финансови средства. Тя струва 350 милиона евро, а досега са уредени само 71 милиона, пише македонската медия. \r\nНо независимо от това, че досега са нарушени всички крайни срокове за завършването на проекта, директорът на Македонски железници и инфраструктура Ирфан Асани, който вече от седем години е начело на държавното предприятие, е оптимист, че до 2021 година трасето ще бъде завършено изцяло. \r\n„Трябва да кажа, че по първата част, която в момента се изгражда, закъсняваме с работата по някои части, най-вече на местата, където процесът на експроприация все още не е завършен поради административни и други пречки... Това е допълнително предизвикателство за нас и във връзка с това трябва да поставим нов краен срок, който може да бъде 31 декември 2019 година за цялата линия“, заяви Асани. \r\nПо неговите думи, строителните работи по втората част от железопътната линия трябва да започнат следващото лято, а за тях са осигурени 145 милиона евро със заем от Европейската инвестиционна банка. Изграждането на третата част – от Крива Паланка до българската граница, струва от 350 до 400 милиона евро, за което се търсят пари от международни финансови институции. Все още не се знае кога ще започне работата по нея. \r\nЖелезопътната линия към България е част от транспортен коридор номер 8 и нейното изграждане се обсъжда от десетилетия, но досега съществуваше само като проект, по който няма практически действия, отбелязва \"Алсат - М\". Македония все още няма железопътна връзка Изток – Запад. Освен това се търсят финанси и за трасето от Кичево до Лин в Албания, дълго 63 километра. Според оценките тя ще струва общо около 500 милиона евро. \r\nПревод и редакция:", "date": "2018.07.31", "title": "„Алсат – М“ (Македония): В Македония отново отмениха крайния срок за завършване на първата част от железопътната линия до България"}
{"url": "http://www.focus-news.net/news/2018/07/31/2551682/krasimir-shotarov-gdpbzn-stroezhat-na-pozharnata-v-karnobat-e-edin-izstradan-proekt.html", "text": "Строежът на пожарната в Карнобат е един изстрадан проект. Това каза пред журналисти Красимир Шотаров, старши комисар от ГДПБЗН  – София по време на поставяне на първата копка от строежа, предаде репортер на  Радио „Фокус“ – Бургас . Според Шотаров всички са съпричастни с този проект и се надяват той да бъде завършен обявения в 18-месечния срок. „Наистина вие заслужавате едни много по-добри условия от тези, които в момента пребивавате. Всички служители имаме нужда от благодарност за това, което сме призвани да вършим“, посочи още комисарят. \r\nНа събитието присъстваше още областният управител на Бургас Вълчо Чолаков, който благодари на служителите на РСПБЗН – Карнобат за смелостта при изпълнение на служебните изпълнения. \r\nМария ГЕОРГИЕВА", "date": "2018.07.31", "title": "Красимир Шотаров, ГДПБЗН: Строежът на пожарната в Карнобат е един изстрадан проект"}
{"url": "http://www.focus-news.net/news/2018/07/31/2551681/varna-zhiteli-na-ezerovo-organizirat-protesti-sreshtu-investitsionno-namerenie-za-obosobyavane-na-ploshtadka-za-vremenno-sahranyavane-na-opasni-otpadatsi-v-seloto.html", "text": "Жители на село Езерово организират протести срещу инвестиционно намерение за обособяване на площадка за временно съхраняване на отпадъци в населеното място. Пред  Радио „Фокус“ – Варна  кметът на Община Белослав инж. Деян Иванов заяви, че на 10 юли в общинската администрация е постъпило инвестиционно намерение от фирма със седалище в Силистра за обособяване на площадка за временно съхраняване на опасни отпадъци до 50 тона. „Инвестиционното намерение, изпратено и до РИОСВ – Варна, е за ползване на площ от 20 дка за съхранение на опасни отпадъци до 50 тона. Общата площ на целия имот е 131 224 кв. метра“, добави кметът. В документа за уведомление е посочено, че имотът е собственост на ТЕЦ - Варна и ще бъде използван от възложителя на база договор за наем. Инж. Деян Иванов отбеляза, че информацията за инвестиционното предложение е достъпна на интернет страницата на Община Белослав, в сградата на общинската администрация, стая 104, както и в сградата на кметство село Езерово. Писмени възражения, мнения, становища или препоръки се подават по официалния ред в сградата на РИОСВ – Варна, в Общинска администрация – Белослав, както и в кметство село Езерово до 11 август. \r\nВ началото на седмицата в сградата на Народно читалище „Искра“ в село Езерово се проведе пореден протест срещу инвестиционното намерение, което засяга част от имот по плана на населеното място. „Село Езерово се развива добре, жителите на населеното място са 1920 по официални данни. В района има много промишлени предприятия и това е болна тема за населението“, добави инж. Деян Иванов. \r\nИнициирана е подписка от засегнатите жители от село Езерово, които в края на идната седмица организират последващи протести срещу инвестиционното намерение. \r\nМарияна ВАЛЕНТИНОВА", "date": "2018.07.31", "title": "Варна: Жители на Езерово организират протести срещу инвестиционно намерение за обособяване на площадка за временно съхраняване на опасни отпадъци в селото"}
{"url": "http://www.focus-news.net/news/2018/07/31/2551683/burgas-stefan-diomov-shte-predstavi-fotoizlozhba-za-magiyata-na-fiordite-i-kinopateshestvie-do-severnite-strani.html", "text": "Стефан Димов и приятели ще представят фотоизложба за магията на фиордите и споделено кинопътешествие до северните страни. Това съобщиха от  пресцентъра на Община Бургас.  На 2 август, четвъртък, от 20.30 часа на лятна сцена \"Охлюва\" ще бъде открита четвъртата самостоятелна фотоизложба на маестрото, вдъхновена от неговите пътувания по света. Този път фокусът е върху величествената Скандинавия. \r\nПо случай откриването на фотоизложбата, която ще бъде подредена на алеята между лятна сцена \"Охлюва\" и КЦ \"Морско казино\", ще бъде представен и филмът \"Магията на фиордите\". Самият Стефан Диомов ще говори за АВВА, Едвард Григ и \"Тоника\". Публиката ще чуе песни в изпълнение на \"Петте сезона\", както и интересните разкази на Георги Тошев, автор на предаването \"Непознатите\". \r\nВходът е свободен.", "date": "2018.07.31", "title": "Бургас: Стефан Диомов ще представи фотоизложба за магията на фиордите и кинопътешествие до северните страни"}
{"url": "http://www.focus-news.net/news/2018/07/31/2551684/smolyan-vazstanoveno-e-dvizhenieto-na-prevozni-sredstva-do-35-tona-po-pat--862-churukovo-mihalkovo-ot-km-45-do-km-50.html", "text": "Възстановено е движението на превозни средства до 3.5 тона по път III-862 Чуруково - Михалково от км 45 до км 50. Това съобщиха от пресцентъра на  Агенция „Пътна инфраструктура“ . Ограничен е трафикът по пътя за автомобили над 3.5 тона", "date": "2018.07.31", "title": "Смолян: Възстановено е движението на превозни средства до 3.5 тона по път III-862 Чуруково - Михалково от км 45 до км 50"}
{"url": "http://www.focus-news.net/news/2018/07/31/2551685/api-dvizhenieto-po-pat--4072-nikolaevo-strazhitsa-e-ogranicheno-poradi-patnotransportno-proizshestvie.html", "text": "Движението по път III-4072 Николаево – Стражица е ограничено поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут през с. Камен – с. Горски Сеновец – с. Царски Извор – Стражица. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.31", "title": "АПИ: Движението по път III-4072 Николаево – Стражица е ограничено поради пътнотранспортно произшествие"}
{"url": "http://www.focus-news.net/news/2018/07/31/2551686/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-stadion-vasil-levski-na-6-avgust.html", "text": "Въвежда се временна организация на движението във връзка с футболна среща стадион „Васил Левски“ на 6 август. Това съобщиха от пресцентъра на  Столична община .  \r\nЗабраняват се престоят и паркирането на пътни превозни средства, както следва: \r\n- от 00.00 часа до 21.00 часа на 6 август при сектор „Г“ на Националния стадион „Васил Левски“ от вход 20 до вход 26; \r\n- от 11.00 часа до 20.00 часа на 6 август на моста пред Националния стадион „Васил Левски“ – 20 места за паркиране. \r\nОт 19.00 часа на 6 август до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки по: \r\n- ул. „Ген Гурко“ между бул. „Васил Левски“ и бул. „Евлоги и Христо Георгиев“; \r\n- бул. „Евлоги и Христо Георгиеви“ между пл. „Орлов мост“ и бул. „Черни връх“; \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2018.07.31", "title": "София: Въвежда се временна организация на движението във връзка с футболна среща стадион „Васил Левски“ на 6 август"}
{"url": "http://www.focus-news.net/news/2018/07/31/2551687/pazardzhik-nov-sluchay-na-zabolyal-ot-marsilska-treska-e-registriran-v-oblastta-prez-izminalata-sedmitsa.html", "text": "Нов случай на заболял от марсилска треска е регистриран в област Пазарджик през изминалата седмица. Това сочи справка на  сайта на Националния център по обществено здраве и анализи . Диагностицирани са също и пациент с ротавирусен гастроентерит, друг с гастроентерит и още един с ентероколит. Двама душа са заболели от салмонелоза. \r\nМарсилска треска е остро инфекциозно заболяване с причинител Рикетсия конори. Възниква при ухапване от заразени кърлежи, а основните признаци са треска, обрив и характерно петно на мястото на ухапване. Заразяването става посредством ухапване от кърлеж и по-рядко през конюнктивата на окото при попадане на инфекциозен материал от смачкан кърлеж.", "date": "2018.07.31", "title": "Пазарджик: Нов случай на заболял от марсилска треска е регистриран в областта през изминалата седмица"}
{"url": "http://www.focus-news.net/news/2018/07/31/2551689/vratsa-vazstanoveno-e-dvizhenieto-po-pat--101-vratsa-krivodol-v-rayona-na-selo-lilyache.html", "text": "Възстановено е движението по път III-101 Враца - Криводол в района на село Лиляче. Това съобщиха от пресцентъра на  Агенция „Пътна инфраструктура“ .", "date": "2018.07.31", "title": "Враца: Възстановено е движението по път III-101 Враца - Криводол в района на село Лиляче"}
{"url": "http://www.focus-news.net/news/2018/07/31/2551688/makfaks-makedoniya-v-sarbiya-sa-registrirani-70-sluchaya-na-zarazeni-sas-zapadnonilska-treska-saobshtava-se-i-za-petima-zaginali.html", "text": "В Сърбия са регистрирани 70 случая на заразени със Западнонилска треска, предава македонската информационна агенция  „Макфакс“ , като уточнява, че петима от тях са починали. \r\nДанните са представени от сръбския Институт за обществено здраве. Съгласно разпространената информация, заразени със Западнонилска треска има в столицата Белград (30 случая), Южнобантски (15), Южнобачки (12), Западнобачки (шест), Поддунавски (два), Севернобанатски (един), Среднобанатски (два) и Сремски (два) окръзи. Заразените са на възраст между 22 и 84 г.  \r\nАгенцията припомня, че болестта се пренася от комарите.  Тереза Герова", "date": "2018.07.31", "title": "„Макфакс“ (Македония): В Сърбия са регистрирани 70 случая на заразени със Западнонилска треска, съобщава се и за петима загинали"}
{"url": "http://www.focus-news.net/news/2018/07/31/2551647/press-24-makedoniya-zoran-zaev-ne-iska-dori-da-misli-za-vazmozhnostta-ot-proval-na-referenduma.html", "text": "Министър-председателят на Македония Зоран Заев не иска дори да мисли за възможността от провал на референдума, отбелязва скопската електронна медия  Press 24 . \r\n„Дори не искам да си помислям. Ако сега не го постигнем, то кога? Това е историческо решение. То може да се вземе само от гражданите. И аз се радвам, че наистина имаме възможността чрез върховния инструмент в демокрацията да организираме референдума. Взех решение, министрите около мен взеха решение. Парламентът взе решение\", коментира Заев пред репортери.  \r\nМакедонският премиер призовава за сериозно отношение към референдума. „Знаем, че е трудно, но знаем колко е важно. Важно е за държавата и от тази гледна точка призовавам гражданите да вземат на сериозно този процес. Само гражданите могат да гарантират бъдещето. От тази гледна точка не мисля за неуспешен референдум. Всички знаем, че огромното мнозинство ще бъде „за“, това е волята на гражданите. Те може да решат да си останат у дома. Знам, че това не е приемливо. В този случай обаче те предават решението на институциите. Аз дори не искам да кажа какво би могло да стане, ако референдумът не бъде успешен“, призна Заев, като същевременно призовава „всички към отговорност“.  Тереза Герова", "date": "2018.07.31", "title": "Press 24 (Македония): Зоран Заев не иска дори да мисли за възможността от провал на референдума"}
{"url": "http://www.focus-news.net/news/2018/07/31/2551690/sport-zlatan-ibrahimovich-otbelyaza-parviya-si-hettrik-za-los-andzhelis-galaksi.html", "text": "Звездата на Лос Анджелис Галакси Златан Ибрахимович отбеляза първия си хеттрик, откакто е в Мейджър сокър лигата и с него калифорнийците успяха да обърнат Орландо Сити за победата с 4:3. Шведът отбеляза и трите си попадения в рамките на 24 минути през второто полувреме на срещата. Той има 15 гола в 17 мача за Галакси, който е непобеден от девет мача и е на трето място в Западната конференция.", "date": "2018.07.31", "title": "Спорт: Златан Ибрахимович отбеляза първия си хеттрик за Лос Анджелис Галакси"}
{"url": "http://www.focus-news.net/news/2018/07/31/2551691/zam-ministarat-irena-georgieva-s-vineno-kulinarnite-destinatsii-populyarizirame-vatreshnostta-na-stranata-i-udalzhavame-aktivnite-sezoni.html", "text": "С проекта за 12 винено-кулинарни дестинации популяризираме вътрешността на страната пред туристите. Той ще допринесе и за разширяване крилата на сезона и привличане на повече посетители извън активните месеци за пътувания. Това заяви заместник-министърът на туризма Ирена Георгиева на кръгла маса, която се проведе в Габрово днес, съобщиха от  Министерство на туризма . През месеците април и май 2018 г. чуждестранните туристически посещения у нас са повече от 1,24 млн., като се отчита нарастване от 11,5 на сто в сравнение със същия период година по-рано. Данните за крилата на сезона са доказателство, че последователната политика и инициативите на министерството, сред които е и проектът за винените дестинации, дават резултат, коментира зам.-министър  Георгиева. От името на министър Николина Ангелкова тя заяви, че за министерството е важно съвместно с бранша и местните власти да финализираме проекта, за да бъде той в тяхна помощ при популяризиране на туристическите обекти и земеделските продукти в регионите.  \r\nВъв форума участваха областният управител на Габрово Невена Петкова, която приветства идеята кръглата маса да е в Габрово, областният управител на Велико Търново проф. д-р Любомира Попова, която покани двете министерства за следващ форум, зам.-кметът на Габрово Нела Рачевиц, инж. Красимир Коев, изпълнителен директор на Изпълнителната агенция по лозата и виното, и Малин Бистрин, представител на Министерството на туризма. Основен акцент на дискусията бяха две от дестинациите - „Източна Тракия“ и „Стари столици“. Инициативата е част от проекта „Сподели България“, който се разработва съвместно от Министерството на туризма и Министерството на земеделието, храните и горите. \r\n12-те винено-кулинарни дестинации са на територията на цялата страна. В тях са включени над 50 общини и над 100 туристически обекта. Дестинация „Източна Тракия“ обхваща общините Стара Загора, Сливен, Ямбол и Карнобат и 8 емблематични туристически обекта в региона, сред които Неолитни жилища - Стара Загора, Карановска могила, Парк Сините камъни, Скален феномен Халката, Жеравна, Котел, Водопад Скока – Медвен и Крепост Маркели.  \r\nДругата дестинация, върху която бе фокусът днес, е една от най-дългите в проекта, преминавайки през 7 общини. Това е „Стари столици“, в която влизат Велико Търново, Горна Оряховица, Шумен, Търговище, Плиска, Велики Преслав, Габрово. В нея са включени и 13 туристически обекта - историческите хълмове Царевец и Трапезица, Арбанаси, Хотнишка екопътека, Еменска екопътека, Даскалоливницата – Елена, Славейковото училище – Търговище, Шуменска крепост, Мадарският конник, Осмарски скални манастири, Ханкрумски скални манастири, Плиска, Велики Преслав и Никополис ад Иструм.  \r\nНашите планове са окончателните винено-кулинарни дестинации да бъдат обявени през есента на тази година. След това те ще  бъдат дигитализирани и качени на сайта на двете ведомства, обясни зам.-министър Георгиева.  \r\nПредвиждаме припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа над 500 туристически обекта и се използва от повече от 17 хил. потребители. Планира се утвърдените от бизнеса и местните общности дестинации да бъдат включени и в Годишната програма за Национална туристическа реклама през следващата година. \r\nПрогнозата на министерството е ръстът на туристите през лятото да е около 5 на сто спрямо миналата година, когато у нас чуждестранните гости бяха 5,3 млн., каза още зам.-министър Георгиева. Резултатите за шестте месеца на 2018 г. също са изключително позитивни. Над 3,6 млн. чуждестранни туристи са избрали дестинация България, което е ръст от 8,9%  спрямо периода януари-юни 2017 г. \r\nДанните показват, че сме на прав път в популяризирането на страната и утвърждаването й като туристическа дестинация в четири сезона. Трябва да търсим все по-иновативни продукти, с които да допълваме гамата на предлаганите  услуги, посочи зам.-министър Георгиева. Тя обясни, че точно инициативата за 12 винено-кулинарни дестинации може да бъдат в помощ и за развитието и популяризирането на така наречения бавен (слоу) туризъм. Неговата концепция е свързана именно със запазване на традициите и културата, като се наблегне на местната храна и на регионалните обичаи. Те биха помогнали на туристите да се информират за характерните вина и храни в дадените райони. У нас все още това е малко разпространен вид туризъм, но в редица европейски страни е много широко разработен.", "date": "2018.07.31", "title": "Зам.-министърът Ирена Георгиева: С винено-кулинарните дестинации популяризираме вътрешността на страната и удължаваме активните сезони"}
{"url": "http://www.focus-news.net/news/2018/07/31/2551692/vratsa-mazh-e-zaginal-a-trima-sa-postradali-pri-katastrofa-mezhdu-dva-avtomobila.html", "text": "49-годишен мъж е загинал при катастрофа между два автомобила между Враца и Криводол. Това съобщиха за  Агенция „Фокус“  от  ОДМВР-Враца . Автомобилите са се сблъскали челно. В катастрофата има и трима пострадали, които са настанени в болница. \r\nБиляна ИВАНОВА", "date": "2018.07.31", "title": "Враца: Мъж е загинал, а трима са пострадали при катастрофа между два автомобила"}
{"url": "http://www.focus-news.net/news/2018/07/31/2551694/yambol-sadat-zadarzha-pod-strazha-moldovski-grazhdanin-obvinen-v-kontrabandno-prenasyane-na-zlatni-i-srebarni-izdeliya-na-stoynost-nad-39-900-lv.html", "text": "По искане на Окръжна прокуратура – Ямбол, съдът задържа под стража Иван Р, съобщиха от  Окръжна прокуратура-Ямбол . Той е обвинен за това, че на 28 юли 2018 г. около 20.45 часа от Република Турция за Република България, на трасе за обработка на входящи леки автомобили,  с автомобил марка „Сеат“, пренесъл през границата на страната от Република Турция в Република България, без знанието и разрешението на митниците, стока за търговски цели в големи размери - златни и сребърни изделия, всичко на обща стойност 39 928 лв. – престъпление по чл.242, ал.1, б.„Д“ от НК. \r\nСпоред прокурора, налице е обосновано предположение за това, че Иван Р. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража обв. Иван Р.  \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.07.31", "title": "Ямбол: Съдът задържа под стража молдовски гражданин, обвинен в контрабандно пренасяне на златни и сребърни изделия на стойност над 39 900 лв."}
{"url": "http://www.focus-news.net/news/2018/07/31/2551698/kathimerini-dva-novi-sluchaya-na-zapadnonilska-treska-v-severna-gartsiya.html", "text": "Два нови случая на заразяване със Западнонилска треска са регистрирани в гръцкия регион Централна Македония, като с тях общият брой само в този район достигна до шест, съобщи гръцката държавна агенция АНА-МПА във вторник,  предаде  електронното издание на вестник \"Kathimerini\" . \r\nОт началото на летния сезон Центъра за контрол и превенция на заразите на Гърция е регистрирал общо 22 случая на заразяване с опасната болест на територията на страната. \r\nДвамата новозаразени в момента се лекуват в болница, а другите четирима са изписани след успешно лечение, уточняват местните власти. \r\nПревод и редакция:", "date": "2018.07.31", "title": "“Kathimerini”: Два нови случая на Западнонилска треска в Северна Гърция"}
{"url": "http://www.focus-news.net/news/2018/07/31/2551695/georgi-georgiev-kmet-na-dalgopol-predstoi-obyavyavane-na-obshtestvena-porachka-za-pochistvane-na-deretata-i-otvodnitelnite-kanali-v-grada.html", "text": "Предстои обявяване на обществена поръчка за почистване на деретата и отводнителните канали в града, затлачени с наноси след обилните валежи през последните дни. Това каза за  Радио „Фокус“ – Варна  кметът на Община Дългопол Георги Георгиев. Той припомни, че след обилните валежи в петък централното дере е преляло над моста на ул. „Маршал Толбухин“ и е заляло съседните улици и дворове. Водата е изкъртила настилка по бул. „Климент Охридски“, проблеми има и по ул. „Маршал Толбухин“, ул. „Никола Обретенов“ и ул. „Цар Симеон“. „Почистването на пострадалата част от града продължава и днес, вероятно утре частичното бедствено положение ще бъде отменено“, каза кметът Георги Георгиев. „Предстои възлагане на обществена поръчка за почистване на деретата, тъй като има много наноси и при следващи валежи може да бъдат нанесени по-сериозни щети. Ще бъдат почистени всички дерета и отводнителни канали. Част от дерето в центъра е бетонирано, а там има откъртени парчета по 3-4 кв. метра, които водата и извела“, коментира Георги Георгиев. По думите му е необходимо да бъдат почистени и деретата над бетонната част, за да има по-добра проводимост. „Обилните валежи са нанесли сериозни поражения и по пътната инфраструктура в града, която също трябва да бъде възстановена\", добави Георги Георгиев. \r\nМарияна ВАЛЕНТИНОВА", "date": "2018.07.31", "title": "Георги Георгиев, кмет на Дългопол: Предстои обявяване на обществена поръчка за почистване на деретата и отводнителните канали в града"}
{"url": "http://www.focus-news.net/news/2018/07/31/2551697/angel-bonchev-obshtina-septemvri-redki-sa-sluchaite-na-izpadnali-v-beda-ptitsi-v-obshtinata.html", "text": "Редки са случаите на изпаднали в беда птици в община Септември. Това каза за  Радио „Фокус“ - Пазарджик  Ангел Бончев, директор на Дирекция „Екология” в Oбщина Септември. За последните месеци има само два случая, за които са алармирали граждани на дежурният „зелен телефон“, като единият за съжаление е с фатален край за птицата. Преди месец граждани алармират на местната еколожка, че щъркел се е ударил в елетропровод, но докато дойдат от РИОСВ - Пазарджик той е починал“, каза Бончев.  \r\nПо думите му около 6 щъркелови гнезда има в Септември. В страната ни по последни изследвания броят на щъркелите е нараснал. Най-предпочитаното място за гнездене на щъркелите са електрическите стълбове, това твърдят еколози и въпреки че са обезопасени с платформи, остават рисковете за тези гнезда. Други предпочитани места за гнездене са върху комини, покриви, паметници и все по-рядко върху стари изсъхнали дървета. Гнездото е с големи размери, ежегодно се ремонтира и освен за гнездене на белия щъркел служи за подслон на други видове дребни птици. Образува постоянни двойки, които ежегодно отглеждат по едно поколение от 1 до 6 малки. Малките за няколко месеца укрепват и отлитат с родителите си при есенната миграцията на юг. \r\nРадослава МУРДЖЕВА", "date": "2018.07.31", "title": "Ангел Бончев, Община Септември: Редки са случаите на изпаднали в беда птици в общината"}
{"url": "http://www.focus-news.net/news/2018/07/31/2551696/veliko-tarnovo-edin-chovek-e-postradal-pri-katastrofa-mezhdu-dzhip-i-tovaren-avtomobil-na-patya-nikolaevo-strazhitsa.html", "text": "Водач на автомобил е пострадал при катастрофата на пътя Николаево - Стражица. Това съобщиха за  Радио „Фокус“ – Велико Търново  от Областната дирекция на МВР – Велико Търново. Пътният инцидент е станал в следобедните часове между джип и товарен автомобил. Пострадал е водачът на джипа. В момента се извършва медицински преглед, като по всяка вероятно той е с фрактура на ключицата. Движението е временно ограничено до приключването на медицинския преглед. При наличие на средна телесна повреда, ще бъде извършен допълнителен оглед на мястото на инцидента. И двамата водачи са тествани за наличие на алкохол, като пробите са отрицателни. \r\nТрафикът се осъществява по обходен маршрут през с. Камен – с. Горски Сеновец – с. Царски Извор – Стражица. Шофьорите да се движат с повишено внимание и съобразена скорост, спазвайки указанията на служителите на „Пътна полиция“. \r\nНадежда КРЪСТЕВА", "date": "2018.07.31", "title": "Велико Търново: Един човек е пострадал при катастрофа между джип и товарен автомобил на пътя Николаево - Стражица"}
{"url": "http://www.focus-news.net/news/2018/07/31/2551699/blagoevgrad-poslanikat-na-republika-makedoniya-se-sreshtna-s-kmeta-na-obshtina-gotse-delchev.html", "text": "Посланикът на Република Македония Негово Превъзходителство Марян Гьорчев се срещна днес с кмета на Община Гоце Делчев Владимир Москов. Това съобщиха от пресцентъра на  Община Гоце Делчев . На тази първа опознавателна среща, на която присъстваха също първият секретар на посолството Зоран Мираковски и заместник кметът Валери Сарандев, бяха обсъдени възможностите за разширяване на контактите с македонски общини, в която област община Гоце Делчев има дългогодишен опит и добри партньорства. \r\nКоментирана беше и подкрепата на бизнеса и фирми от двете съседни страни, които искат да работят съвместно, а също така разширяване на културните и икономически връзки и други нови инициативи в интерес на хората от двете страни на границата.", "date": "2018.07.31", "title": "Благоевград: Посланикът на Република Македония се срещна с кмета на Община Гоце Делчев"}
{"url": "http://www.focus-news.net/news/2018/07/31/2551701/blagoevgrad-remontni-raboti-se-izvarshvat-po-glaven-pat-e-79-v-uchastaka-ot-simitli-do-razklona-za-brezhani.html", "text": "Ремонтни работи се извършват по главен път Е-79 в участъка от Симитли до разклона за Брежани от км 375+000 до км 380+000. Това съобщиха за  Радио „Фокус“ – Пирин  от Областно пътно управление – Благоевград. Преминаването се осъществява в едната лента за движение. По автомагистрала „Струма“ в участъка Ново Делчево – Кулата движението да се извършва с повишено внимание поради косене в средната разделителна ивица. Предупреждението е в сила до 3 август. Интензивен към този час е трафикът по автомагистрала „Струма“ и главен път Е-79. Натоварено е и движението по второкласен път-19 Симитли – Гоце Делчев. През деня няма регистрирани инциденти. Пътните настилки са предимно сухи и нормално проходими. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.07.31", "title": "Благоевград: Ремонтни работи се извършват по главен път Е-79 в участъка от Симитли до разклона за Брежани"}
{"url": "http://www.focus-news.net/news/2018/07/31/2551703/sofiya-prodalzhava-vremennata-organizatsiya-na-dvizhenieto-vav-vrazka-s-izpalnenieto-na-metroto-po-bul-evlogi-i-hristo-georgievi.html", "text": "Продължава временната организация на движението във връзка с изпълнението на метрото по бул. „Евлоги и Христо Георгиеви“. Това съобщиха от пресцентъра на  Столична община .  \r\nОт 3 август 2018 г. до 3 февруари 2019 г. продължават следните промени в организация на движение, както следва:  \r\nЗабранява се влизането на пътни превозни средства по западното пътно платно на бул. „Евлоги и Христо Георгиеви” между ул. „Силистра” и бул. „Янко Сакъзов”, като движението ще се извършва двупосочно в източното пътно платно на булеварда в същия участък;  \r\nЗакрива се паркинга в разделителна ивица на бул. „Евлоги и Христо Георгиеви” между ул. „Силистра” и бул. „Янко Сакъзов”.  \r\nДвижението по ул. „Силистра” се извършва еднопосочно между бул. „Евлоги и Христо Георгиеви” и ул. „Чамкория” в посока към  ул. „Чамкория”;  \r\nОт 3 август 2018 г. до 24.00 часа на 3 февруари 2019 г. се закриват местата за почасово платено паркиране на източното пътно платно на бул. „Евлоги и Христо Георгиеви” между бул. „Янко Сакъзов” и ул. „Силистра” и по западното пътно платно на ул. „Проф. Милко Бичев”  между бул. „Ген. Данаил Николаев” и ул. „Силистра”;  \r\nОт 3 август 2018 г. до 3 февруари 2019 г. се променя маршрута на автобусни линии № 11, 213 и 404 само в посока ж.к. „Гео Милев”, ж.к. „Младост” и ж.к. „Дружба” - линиите ще се движат по маршрута си до кръстовище бул. „Ген. Данаил Николаев” - ул. „Проф. Милко Бичев”, по ул. „Проф. Милко Бичев”, по източното платно на бул. „Евлоги и Христо Георгиеви” и по маршрутите си.  \r\nИзместена е спирка „пл. Орлов мост“ напред от съществуващото си местопложение на бул. „Евлоги и Христо Георгиеви”.", "date": "2018.07.31", "title": "София: Продължава временната организация на движението във връзка с изпълнението на метрото по бул. „Евлоги и Христо Георгиеви“"}
{"url": "http://www.focus-news.net/news/2018/07/31/2551704/smolyan-61-godishna-zhena-e-otkrita-v-ezeroto-ribkata-s-hipotermiya.html", "text": "Полицаи и доброволци издирваха 61-годишна жена от Смолян в продължение на няколко часа. Тя е открита в езерото „Рибката“ край Смолян и е била навлязла във водата до кръста. Това каза за  Радио „Фокус“ – Смолян  комисар Сийка Забилева от Областна дирекция на МВР – Смолян. Жената е настанена в болница с хипотермия, тъй като е премръзнала във водите на езерото. По думите на комисар Забилева, жената е открита на края на езерото и е имала късмет, че не е пострадала по-сериозно. „Фокус“ припомня:  На 30 юли около 17.00 часа в РУ- Смолян е подаден сигнал от дъщерята на изчезналата жена, че майка й е в неизвестност от 9. 30 часа. сутринта. Проведени са незабавни оперативно-издирателни мероприятия по издирване на жената с участието на  служители  на РУ-Смолян и граждани от Смолян. Около полунощ жената е намерена от доброволци, включили се в издирването. \r\nНели ГЕРГЬОВСКА", "date": "2018.07.31", "title": "Смолян: 61-годишна жена е открита в езерото „Рибката“ с хипотермия"}
{"url": "http://www.focus-news.net/news/2018/07/31/2551700/sofiya-vavezhda-se-vremenna-organizatsiya-na-dvizhenieto-vav-vrazka-s-remonta-na-bul-vasil-levski.html", "text": "Във връзка  ремонта на бул. „Васил Левски“ от бул. „Граф Игнатиев“ до бул. „Цар Освободител“ се въвеждат промени в организацията на движение. Това съобщиха от пресцентъра на  Столична община . \r\nДо 24.00 часа на 3 август 2018 г.  се забранява влизането на пътни превозни средства  по източната половина от пътното платно на бул. „Васил Левски”, между ул. „Граф Игнатиев“ и ул. „Ген. Гурко“ и между ул. „Ген. Гурко“ и бул. „Цар Освободител“. Движението на пътни превозни средства ще се извършва двупосочно в западната половина от пътното платно на булеварда в същия участък. \r\nДо 24.00 часа на 3 август 2018 г.  се закриват местата за почасово платено паркиране, както следва: \r\n- по бул. „Васил Левски” на 50 м преди ул. „Проф. Н. Михайлов“ в посока ул. „Ген. Гурко”; \r\n- по бул. „Васил Левски” от ул. „Граф Игнатиев“ до ул. „Юри Венелин“. \r\nВъвежда се  промяна в режима на работа на светофарните уредби на следните кръстовища: бул. „Васил Левски” - ул. „Граф Игнатиев“ - бул. „Патриарх Евтимий”, бул. „Васил Левски” - ул. „Ген. Гурко“, бул. „Васил Левски” - бул. „Цар Освободител“; \r\nДо 24.00 часа на 3 август 2018 г. превозните средства от системата на градския транспорт, преминаващи през участъка ще се движат по променени маршрути. \r\nАвтобусите по  линия № 9 – в посока ул. \"Ген. Гурко\" ще се движат по скъсен маршрут до  бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза Искър; \r\nАвтобусните от  линия № 84 - в посока ул. Ген. Гурко ще се движат по скъсен маршрут  от пл. \"Орлов мост\" до моста при стадион \"Васил Левски\". В посока летище София Терминал 2 – от моста на Стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си; \r\nАвтобусите от линия № 94 – в посока СУ \"Св. Климент Охридски\" ще се движат по следния маршрут  от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град; \r\nАвтобусните от линия № 184 - в посока ул. \"Ген. Гурко\" ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 – от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си. \r\n Нощна автобусна линия 2 - не се променя, като преминава през ремонтния участък с автомобилите; \r\nМаршрутите на тролейбусни линии №№ 1, 2, 5 и 8 не се променят; \r\n Автобусите по линии  9, 84, 94 и 184 ще спират на всички съществуващи спирки по променените маршрути. \r\n Разкрива се временна еднопосочна спирка на бул. \"Цар Освободител\" на 50.00 метра от пл. \"Орлов мост\" за автобусна линия № 9.", "date": "2018.07.31", "title": "София: Въвежда се временна организация на движението във връзка с ремонта на бул. „Васил Левски“"}
{"url": "http://www.focus-news.net/news/2018/07/31/2551702/veliko-tarnovo-izpalnitelite-koito-shte-se-izyavyavat-na-stsenata-na-festivala-folkloren-izvor-sa-na-vazrast-ot-4-do-91-godini.html", "text": "Изпълнителите, които ще се изявяват на сцената на фестивала „Фолклорен извор“, са на възраст от 4 до 91 години. Това каза в ефира на  Радио „Фокус“ – Велико Търново  кметът на Свищов и член на журито, което ще оценява участниците, Генчо Генчев. Той припомни, че от 2 до 5 август в село Царевец ще се проведе осмото издание на събитието. Тази година участие ще вземат повече от 5 хиляди участници и над 400 колектива. „Както се пее и в химна на фестивала – „В Царевец добре дошъл е всеки“. Използвам възможността да отправя покана към Вашите читатели, към любителите на фолклора, както и към хората, които се занимават професионално с него. Нека всички те заповядат, за да се насладят на българското фолклорно богатство“, прикани още кметът. По думите му богатата възрастова палитра, както и разнообразните изпълнения от всички краища на страната, свидетелстват за приемствеността на събитието. Освен това през настоящата година в него се включват и все повече млади таланти, което също е много радостно за организаторите. \r\nЛуиза ТРАНЧЕВА", "date": "2018.07.31", "title": "Велико Търново: Изпълнителите, които ще се изявяват на сцената на фестивала „Фолклорен извор“, са на възраст от 4 до 91 години"}
{"url": "http://www.focus-news.net/news/2018/07/31/2551705/mosv-uvelichava-se-opolzotvoryavaneto-na-darvesni-otpadatsi.html", "text": "Количеството дървесни отпадъци, които се оползотворяват в България, е нараснало от 208 726 тона през 2014 г. на 369 399 тона през 2016 г. Това стана ясно от данни, изнесени по време на семинар за ефективното управление на дървесните отпадъци и слънчогледовите люспи в контекста на прехода към кръгова икономика, съобщиха от  пресцентъра на Министерството на околната среда и водите.  Във форума, който се проведе днес в МОСВ, участваха експерти от РИОСВ и браншови организации. \r\nГоляма част от тези отпадъци се преработват в пелети и брикети за промишлено и битово отопление, като броят на потребителите на дървесни пелети и брикети нараства с около 10-30% годишно. Данните бяха цитирани от екипа на изпълнителя по проект, възложен от МОСВ. Проектът е за разработване на предложение за критерии в съответствие с действащата правна рамка за страничен продукт и край на отпадъка по отношение на дървесните отпадъци и отпадъците от слънчогледови люспи. Бяха представени още основните източници за генерирането им, приложимите технически изисквания за третирането им, продуктовите изисквания и техническите стандарти към пелетите и брикетите от тези отпадъци. \r\nСпоред експертите за постигане на ресурсна ефективност и стимулиране на поетапния преход към кръгова икономика в сектора на дървообработващата и преработваща индустрия и производството на слънчогледови масла е необходимо да бъде насърчена конкурентоспособността на българските компании. Това е възможно посредством създаване на механизми за управление на дървесните отпадъци и люспите като „неотпадъци“, които отговарят на стандартите и гарантират високо ниво на защита за околната среда и човешкото здраве.", "date": "2018.07.31", "title": "МОСВ: Увеличава се оползотворяването на дървесни отпадъци"}
{"url": "http://www.focus-news.net/news/2018/07/31/2551706/sofiya-vavezhda-se-vremenna-organizatsiya-na-dvizhenieto-za-izgrazhdane-na-vanshno-toplozahranvane-i-abonatna-stantsiya-na-biznes-park-sofiya.html", "text": "Въвежда се временна организация на движението за изграждане на външно топлозахранване и абонатна станция на Бизнес парк - София. Това съобщиха от пресцентъра на  Столична община . Забранява се влизането на пътни превозни средства, както следва:  \r\n- От 4 август 2018 г. до 24.00 часа на 5 август 2018 г. по ул. “Д-р Атанас Москов” между ул. „Бизнес парк София“ и ул. “442”;  \r\n- От 8 август 2018 г. до 24.00 часа на 22 август 2018 г. по северната половина от пътното платно на ул. “д-р Атанас Москов”, в участък от 111 м, считано от ул. „Бизнес парк София“ в западна посока. Движението ще се извършва в южната половина от пътното платно на ул. “Д-р Атанас Москов”, като същото се регулира с преносима светофарна уредба;  \r\n- От 23 август 2018 г. до 24.00 часа на 14 септември 2018 г. по северната половина от пътното платно на ул. “д-р Атанас Москов”, в участък от 80 м, считано от ул. „Бизнес парк София“ в източна посока. Движението ще се извършва в южната половина от пътното платно на ул. “д-р Атанас Москов”, като същото се регулира с преносима светофарна уредба.  \r\nЗа същото време се променя маршрута на автобусни линии №№ 113 и 213 и нощната автобусна линия Н1 (в посока към ж.к. Младост 4): от ж.к. \"Младост 1\", пл. \"Централна гара\" и ж.к. \"Люлин 1\", и \"Люлин 2\" по маршрутите си до кръстовище ул. \"Филип Аврамов\" - ул. \"Самара\" - ул. \"Проф. Александър Танев\", по ул. \"Проф. Александър Танев\" до обръщателното ухо в ж.к. \"Младост 4\", двупосочно.  \r\nЗакриват се спирките:  \r\n-\tс кодове 2388 и 2389 „БЛ. 442, Ж.К \"МЛАДОСТ-4“;  \r\n-\tс кодове 2390 и 2391 „БИЗНЕС ПАРК СОФИЯ“;  \r\n-\tс кодове 2392 и 2393 „БЛ. 472 Ж.К. \"МЛАДОСТ-4“;  \r\n-\tс кодове 2394 И 2395 „БЛ. 480 Ж.К. \"МЛАДОСТ-4“.  \r\nАвтобусите ще спират на всички съществуващи спирки в променения участък от маршрута.  \r\nИзместват се съответно спирките:  \r\n- с код 2392 „БЛ. 472 Ж.К. \"МЛАДОСТ-4“ на ул. „Д-р Атанас Москов“ напред след кръстовището с ул. „442“.  \r\n- с код 2393 „БЛ. 472 Ж.К. \"МЛАДОСТ-4“ на ул. „Д-р Атанас Москов“ назад преди кръстовището  с ул. „442“.", "date": "2018.07.31", "title": "София: Въвежда се временна организация на движението за изграждане на външно топлозахранване и абонатна станция на Бизнес парк - София"}
{"url": "http://www.focus-news.net/news/2018/07/31/2551707/smolyan-chetvarti-den-politsai-s-kucheta-izdirvat-vazrastna-zhena-ot-madan.html", "text": "Четвърти ден полицаи издирват възрастна жена от Мадан. Това потвърди пред  Радио „Фокус“ – Смолян  комисар Сийка Забилева от Областна дирекция на МВР – Смолян. Жената е в неизвестност от събота, като близките ѝ са подали сигнал за това в понеделник. \r\nИздирването продължава, но до момента няма следа от нея, въпреки че претърсването на Мадан и околностите се извършва от полицаи от Смолян и Мадан, заедно със следови кучета, каза и кметът на миньорския град Фархи Молайсенов. Той допълни, че жената живее сама в Мадан, но близките ѝ са установили, че я няма и са подали сигнал за изчезването ѝ. \r\nНели ГЕРГЬОВСКА", "date": "2018.07.31", "title": "Смолян: Четвърти ден полицаи с кучета издирват възрастна жена от Мадан"}
{"url": "http://www.focus-news.net/news/2018/07/31/2551709/sport-shte-se-provede-nov-targ-za-macha-mezhdu-bratovcheda-na-taysan-fyuri-i-kubrat-pulev.html", "text": "Промоутърите на Кобрат Пулев и Хюи Фюри, братовчеда на бившия световен шампион Тайсън Фюри, не се договориха за мача помежду си и Международната боксова федерация насрочи нов търг за евентуален мач между тях. Резултатите от наддаването ще бъдат ясни на 9 август, а спечелилият ще получи правото да разпредели печалбата и да определи мястото на сблъсъка. Мачът трябва да определи претендента за титлата в тежка категория на IBF, която е притежание на Антъни Джошуа. Предишните двама противници, с които трябваше да се боксира Пулев – Джарел Милър и Дилиън Уайт отказаха битките с българина.", "date": "2018.07.31", "title": "Спорт: Ще се проведе нов търг за мача между братовчеда на Тайсън Фюри и Кубрат Пулев"}
{"url": "http://www.focus-news.net/news/2018/07/31/2551713/afp-nay-malko-15-dushi-zaginaha-pri-napadenie-nad-afganska-pravitelstvena-sgrada.html", "text": "Най-малко 15 души загинаха при нападение с бомби и огнестрелно оръжие срещу сграда на афганистанските власти в Джалалабад във вторник, предава  AFP , като се позовава на информация от правителството на страната. \r\nОсвен това още поне 15 души са ранени при атаката, продължила няколко часа.  \r\nПревод и редакция:", "date": "2018.07.31", "title": "AFP: Най-малко 15 души загинаха при нападение над афганска правителствена сграда"}
{"url": "http://www.focus-news.net/news/2018/07/31/2551708/sofiya-vavezhda-se-vremenna-organizatsiya-na-dvizhenieto-vav-vrazka-s-rekonstruktsiya-na-toploprovodni-otkloneniya-po-ul-sv-sv-kiril-i-metodiy.html", "text": "Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”. Това съобщиха от пресцентъра на  Столична община . От 6 август 2018 г. до 15 август 2018 г. се забранява влизането на пътни превозни средства по ул. „Веслец“, в участък от 30 м, считано от ул. „Св.  св. Кирил и Методий” в посока ул. „Цар Симеон“.", "date": "2018.07.31", "title": "София: Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”"}
{"url": "http://www.focus-news.net/news/2018/07/31/2551712/sofiya-vavezhda-se-vremenna-organizatsiya-na-dvizhenieto-vav-vrazka-s-remonta-na-ul-graf-ignatiev.html", "text": "Въвежда се временна организация на движението във връзка с изпълнението на обект: „Изграждане, възстановяване и обновяване на публични пространства в централна градска част - зона 2“. Това съобщиха от пресцентъра на  Столична община . От 1 август 2018 г. до 9 август 2018 г.  се въвеждат промени в организацията на движение. \r\nЗабранява се влизането на пътни превозни средства, както следва: \r\n- по ул. „6-ти септември” в участъка от ул. „Граф Игнатиев” до ул. „Ген. Паренсов”; \r\n- през кръстовището ул. „Граф Игнатиев” - ул. „6-ти септември”. \r\nПроменя се посоката на движение на пътни превозни средства по следните улици: \r\n-  ул. „6-ти септември” става с двупосочно движение в участъка от ул. „Хан Крум“ до ул. „Граф Игнатиев”. \r\nЗакриват се местата за почасово платено паркиране и местата в режим на платено паркиране „служебен абонамент”, както следва: \r\n- по ул. „6-ти септември” от ул. „Ген. Паренсов” до ул. „Граф Игнатиев”. \r\nОт 1 август 2018 г. до 15 август 2018 г.  се забранява влизането на пътни превозни средства по ул. „Граф Игнатиев”, в участъка от ул. „Георги Раковски” до ул. „6-ти септември”; \r\nОт 3 август 2018 г. до 30 септември 2018 г.  се забранява влизането на пътни превозни средства  по ул. „Граф Игнатиев”, в участъка от ул. „6-ти септември” до ул. „Цар Шишман”. \r\nПри изпълнение на строително монтажните работи ще се осигури  пешеходна проходимост в зоната на строителните площадки, с широчина от 1.50 м. \r\nОт 10 август 2018 г. до 31 август 2018 г.  се забранява влизането на пътни превозни средства по ул. „Георги Раковски”, в участъка от ул. „Хан Крум” до ул. „Ген. Гурко”, като се осигури преминаването на автомобили през кръстовище ул. „Георги Раковски” - ул. „Стефан Караджа”. \r\nЗакриват се местата за почасово платено паркиране и местата в режим на платено паркиране „служебен абонамент” за времето и мястата посочени по горе.. \r\nОт 10 август 2018 г. до 31 август 2018 г. се променя маршрутът на тролейбусна линия № 9 – в посока пл. Сточна гара – от тунела при Национален дворец на културата направо по бул. \"Васил Левски\" до пл. \"Сточна гара\" и обратно по бул. \"Васил Левски\" до кино  Одеон и по маршрута си до ж.к. \"Борово\". \r\nТролейбусите ще спират на всички съществуващи спирки по променения участък от маршрута.", "date": "2018.07.31", "title": "София: Въвежда се временна организация на движението във връзка с ремонта на ул. „Граф Игнатиев”"}
{"url": "http://www.focus-news.net/news/2018/07/31/2551710/varna-tovaren-avtomobil-e-avariral-na-am-hemus-mezhdu-patnite-vazli-vetrini-i-neofit-rilski.html", "text": "Временно е ограничено движението на автомобили по АМ \"Хемус\", в посока Варна, между пътен възел „Ветрини“ и пътен възел „Неофит Рилски“. Това съобщиха от  ОДМВР- Варна . Автомобилите се пренасочват по главен път 4. Мярката се налага поради дейности по изтегляне на аварирал товарен автомобил.", "date": "2018.07.31", "title": "Варна: Товарен автомобил е аварирал на АМ „Хемус“, между пътните възли „Ветрини“ и „Неофит Рилски“"}
{"url": "http://www.focus-news.net/news/2018/07/31/2551714/smolyan-ogranichen-e-trafikat-na-avtomobili-nad-35-tona-po-patya-churukovo-mihalkovo.html", "text": "Мокри на места са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи. Остава ограничен трафикът на автомобили над 3.5 тона по пътя Чуруково – Михалково. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са предимно сухи. Автомобилният трафик в е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.31", "title": "Смолян: Ограничен е трафикът на автомобили над 3.5 тона по пътя Чуруково – Михалково"}
{"url": "http://www.focus-news.net/news/2018/07/31/2551717/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област. Това каза за  Радио „Фокус“ – Видин  дежурният в Областно пътно управление. Натоварен е трафикът в посока ГКПП „Дунав мост 2“, към другите два гранични пункта във Видинска област – „Връшка чука“ и „Брегово“, трафикът е спокоен.    Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на ГКПП „Дунав мост 2“. Създадена е временна организация на движението. Срокът на ремонтните дейности е до 28 август. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул. “Панония. \r\nАнна ЛОЗАНОВА", "date": "2018.07.31", "title": "Видин: Мокри са пътните настилки в областта"}
{"url": "http://www.focus-news.net/news/2018/07/31/2551715/varna-s-shestvie-ot-ploshtad-nezavisimost-do-vhoda-na-morskata-gradina-shte-zapochne-mezhdunarodniyat-folkloren-festival-v-grada.html", "text": "Международния фолклорен фестивал във Варна започва тази вечер от 19.00 часа с шествие от площад „Независимост“ до входа на Морската градина. Това каза за  Радио „Фокус“ – Варна  Жасмина Василева, главен  експерт „Международен фолклорен фестивал и любителско танцово изкуство“ в Община Варна. Официалното откриване, с концерт на всички гостуващи участници, е предвидено за 21.00 часа в Летния театър. 12 концерта на открити сцени с над 400 участници от Коста Рика, Грузия, Турция, Словакия, Сърбия, Венецуела, Ирландия, Русия и България, са включени в XXVII издание на Международния фолклорен фестивал. По три ансамбъла ще участват във фестивалните вечери на 1 август – Ирландия, Сърбия и Венецуела, на 2 август – Словакия, Турция и Русия и на 3 август – Коста Рика, Сърбия и Грузия, допълни Жасмина Василева. Два концерта ще има на 1 и 2 август от 20.30 часа в курортния комплекс Златни пясъци и един в район „Вл. Варненчик“ на 3 август от 20.00 часа в читалище „П. Р. Славейков“. Тържественото закриване на фестивала ще бъде на 4 август в 21.00 часа в Летния театър, с гала концерт, който ще премине под мотото „Да останем приятели“. Всички прояви са с вход свободен, уточниха организаторите. \r\nМарияна ВАЛЕНТИНОВА", "date": "2018.07.31", "title": "Варна: С шествие от площад „Независимост“ до входа на Морската градина ще започне Международният фолклорен фестивал в града"}
{"url": "http://www.focus-news.net/news/2018/07/31/2551711/smolyan-raboti-se-za-vazstanovyavane-na-dvizhenieto-po-pat-iii-866-devin-krichim.html", "text": "Екипи на пътноподдържащото дружество работят за възстановяване на движението при 73-ти километър на път III-866 Девин - Кричим, съобщиха от  пресцентъра на Агенция \"Пътна инфраструктура\" . По-рано днес преминаването в участъка бе ограничено, а трафикът бе насочен по обходен маршрут през Девин - Широка лъка - Пампорово - Чепеларе, заради наводвяне на платното след като река Петварска излезе от корито и заля отсечката от третокласния път при разклона за село Осиково.  \r\nОт интензивните валежи и преливането на реката е отнесен банкета на пътя при 73-ти км, подкопано е пътнато платно и насипа зад стената на водосток.  \r\nВъзстановено е движението на превозни средства до 3,5 тона по път III-862 Чуреково - Михалково от км 45 до км 50, а за автомобилите над 3,5 т ограничението остава. По-рано днес река Чурековска заля пътното платно и движението по нея бе ограничено.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.07.31", "title": "Смолян: Работи се за възстановяване на движението по път III-866 Девин - Кричим"}
{"url": "http://www.focus-news.net/news/2018/07/31/2551719/shumen-stroitelnite-deynosti-po-proekta-za-podobryavane-na-obshtinskata-obrazovatelna-infrastruktura-v-grada-zavarshvat-s-edna-godina-predsrochno.html", "text": "Строителните дейности по проекта за подобряване на общинската образователна инфраструктура в Шумен завършват с една година предсрочно. Това стана ясно по време на проведеното по-рано днес обществено обсъждане относно тегленето на нов общински дълг, предаде репортер на  Радио „Фокус“ - Шумен . Община Шумен смята да поеме дългосрочен дълг от ФЛАГ за мостово финансиране в размер на 2.5 млн. лв. Средствата ще бъдат използвани за мостово финансиране на проект по Оперативната програма „Региони в растеж“. Проектът е част от инвестиционната програма на общината, а в обхвата  на дейностите за подобряване на образователната инфраструктура попадат четири училища- начално училище „Илия Р. Блъсков“ и средните училища „Панайот Волов“, „Васил Левски“ и „Трайко Симеонов“. Проектът приключва на 3 октомври 2019 година, при първоначално заложен срок за изпълнение от две години. „Поемането на дългосрочен дълг се налага от факта, че проектът ще приключи доста по-рано от предвиденото, близо година предсрочно“, посочи ръководителят на проекта Иванка Максимова. Към момента строителството е в ход, в края на месец юни Общината е получила исканото авансово плащане в размер на 35%, но вече месец няма отговор от управляващия орган относно поисканото междинно плащане в рамките на 35% или около 4 млн. лв. „По-бързото завършване на проекта за подобряване на образователната инфраструктура изисква паричен поток, който изненадващо трябва да намерим“, посочи Татяна Костова, заместник-кмет по бюджет и финанси. По думите ѝ кредитът няма да бъде финансов разход за Община Шумен.  Максималният срок за изплащане на заема е 20 месеца, а погасяването му ще стане на две вноски – първата е през януари 2019 г. в размер на 566 706 лв., а втората през април 2020 – в размер 1 933 293 лв. Лихвата към момента е 4,083 %. Община Шумен няма да дължи неустойки при предсрочно погасяване.  „Ако не сме свършили това, което по „Региони в растеж“, няма да можем да участваме с резервните си проекти. А основното, което искаме е още средства да дойдат в Шумен, за да може да бъде благоустроен центърът на града, това е резервният проект“, заяви кметът Любомир Христов. Той посочи, че за две години и осем месеца са успели да разплатят  22.412 982 млн. лв. от наследените общите задължения на общината в размер на 35 млн. лв. В тридневен срок  от провеждането на обсъждането, граждани и юридически лица могат да се внесат писмени запитвания, протести и предложения до кмета на общината, касаещи намеренията за общинския дълг, след което в срок от още 3 дни ще получат писмени отговори. \r\nИвелина ИВАНОВА", "date": "2018.07.31", "title": "Шумен: Строителните дейности по проекта за подобряване на общинската образователна инфраструктура в града завършват с една година предсрочно"}
{"url": "http://www.focus-news.net/news/2018/07/31/2551720/veliko-tarnovo-dvizhenieto-v-uchastak-ot-pat-tvarditsa-elena-se-osashtestvyava-v-edna-lenta-poradi-propadane-na-patnoto-platno.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Времето е слънчево, а температурата е 28 градуса. Движението по път Николаево – Стражица е ограничено поради пътен инцидент. Проходът на Републиката е отворен за движение за всички автомобили. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235 (за Полски Сеновец) – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.31", "title": "Велико Търново: Движението в участък от път Твърдица – Елена се осъществява в една лента поради пропадане на пътното платно"}
{"url": "http://www.focus-news.net/news/2018/07/31/2551716/api-vremenno-e-ogranicheno-dvizhenieto-po-am-hemus-pri-km-391-v-posoka-varna-poradi-otstranyavane-na-avarirali-avtomobili.html", "text": "Временно e ограничено движението по АМ \"Хемус\" при км 391 в посока Варна поради отстраняване на аварирали автомобили. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут по път I-2 от пътен възел \"Ветрино\" до пътен възел \"Неофит Рилски\".", "date": "2018.07.31", "title": "АПИ: Временно e ограничено движението по АМ \"Хемус\" при км 391 в посока Варна поради отстраняване на аварирали автомобили"}
{"url": "http://www.focus-news.net/news/2018/07/31/2551724/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont.html", "text": "Добри са условията за пътуване на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е слънчево.  Температурата на въздуха е 28°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за автомобили над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово в района на село Новаковци е ограничено за всички автомобили поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.31", "title": "Габрово: Движението в участък от път Драгановци – Габрово се осъществява в една лента поради извършване на ремонт"}
{"url": "http://www.focus-news.net/news/2018/07/31/2551722/sofiya-zam-kmetat-evgeni-krusev-shte-proveri-remontni-deynosti-na-bul-vasil-levski-i-shte-predstavi-novi-bus-lenti-na-1-avgust.html", "text": "Зам.-кметът на София Евгени Крусев ще провери ремонтни дейности на бул. „Васил Левски“ и ще представи нови бус-ленти на 1 август. Това съобщиха от пресцентъра на  Столична община . \r\nСъбитието ще се състои в 11.00 часа на ъгъла на бул. „В. Левски“ и ул. „Гурко“.", "date": "2018.07.31", "title": "София: Зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти на 1 август"}
{"url": "http://www.focus-news.net/news/2018/07/31/2551721/predstoyashti-sabitiya-v-stranata-za-1-avgust-agentsiya-fokus.html", "text": "*** \r\nОт 10.00 часа ще се проведе заседание на Министерски съвет. \r\n*** \r\nОт 10.00 часа в “A Hub” (ул. „Христо Белчев“ 3) с интерактивни лекции „Откровено за кърменето“ ще започне Световната седмица на кърменето (1-7 август).  \r\n*** \r\nОт 10.30 часа на ул. „Св. Св. Кирил и Методий“ №78 Национална организация „Малки Български Хора“ ще обяви началото на ремонтните дейности на предоставената от Столична община сграда за изграждането на Център по въпросите на  хората с нисък в България.  \r\n*** \r\nВ 11.00 часа зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти. \r\n*** \r\nОт 11.00 часа в Националния пресклуб на БТА ще се проведе пресконференция „Светът е футбол, политика и финанси“. Участие в пресконференцията ще вземат проф. д.н. Нина Дюлгерова – преподавател във ВСУ „Черноризец Храбър” и в ЮЗУ „Неофит Рилски”, и Кольо Парамов – финансов анализатор. \r\n*** \r\nОт 12.00 часа в чакалнята на Централна гара ще се състои фолклорен флашмоб по повод 130 години от официалното откриване на гарата и по случай Деня на железничаря, който по традиция се отбелязва през първата неделя на месец август.  \r\n*** \r\nОт 13.00 часа от 1 до 7 август в презентационната зала на Първа САГБАЛ „Света София“ (ул. „Михалаки Ташев“ №2, ет. 4) ще се проведе теоретично и практическо обучение, посветено на кърменето по повод Световната седмица на гърменето.  \r\n*** \r\nОт 10.00 часа еврокомисарят Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. \r\n*** \r\nОт 11.00 часа в Юнашкия салон ще се проведе пресконференция във връзка с плувния маратон Галата – Варна. \r\n*** \r\nОт 12.00 часа в зала „Варна“, Община Варна на посещение ще бъдат участниците в Международния музикален фестивал. \r\n***  \r\nОт 10.00 часа в зала „Царевец“ на хотел „Премиер“ ще се проведе информационен ден по процедура за подбор на проекти „Повишаване на гражданското участие в процесите на формулиране, изпълнение и мониторинг на политики и законодателство“ по Оперативна програма „Добро управление“ (ОПДУ) 2014-2020. \r\n*** \r\nОт 11.00 часа в регионалния пресклуб на БТА ще се състои пресконференция по повод откриването на поредното осмо издание на Арт резиденция „Старото училище” в с. Горна Липница. \r\n*** \r\nОт 11.00 часа в зала 314 на Областна администрация ще се проведе работна среща с ръководството на Държавната агенция за метрологичен и технически надзор (ДАМТН) за засилване на вниманието и отговорността на собствениците на водоеми и предприемането на координирани действия съгласно приетите промени в Закона за водите. \r\n*** \r\nОт 10.00 часа в детския отдел на РБ „Христо Ботев“-Враца ще се проведе лятна читалня – четене на приказки за деца от 0 до 10 години.  \r\n*** \r\nОт 18.30 часа в Художествена галерия „Христо Градечлиев“ с изложба на Стефан Четроков ще бъде открит Фестивалът на старинната музика, песен и танц „Stravaganza”.  \r\n*** \r\nОт 10.00 часа в Пазарджик ще бъде открита на Световната седмица на кърменето. РЗИ - Пазарджик съвместно с КСУДС организират дискусия за ползите от кърменето и видео.  \r\n*** \r\nОт 10.00 часа в спортна зала „Васил Левски” мъжкият отбор на ВК Хебър (Пазарджик) ще проведе първата си официална тренировка за сезон 2018/2019. \r\n*** \r\nОт 18.30 часа от Железния град, по ул. „М. Такев” и по Главната улица до сцената на пл. „България” ще се състои дефиле на съставите от 4-тия Международен етнокултурен фестивал „Културата на бъдещето и бъдещето на културата”.   \r\n*** \r\nОт 09.30 часа в зала №12 Районен съд – Пловдив ще разгледа жалбата на защитата на Г. М. за изменение на мярката й за неотклонение от „задържане под стража“ в по-лека по реда на чл. 270 от НПК. \r\n*** \r\nОт 12.00 часа в заседателната зала на Община Пловдив ще се проведе пресконференция относно изпълнение на проект „Разработване на Програма за подобряване на качеството на атмосферния въздух на територията на Община Пловдив и План за действие към същата за периода 2018 - 2023 г.“ \r\n*** \r\nОт 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А общинският съветник Георги Василев ще проведе приемна за граждани. Ани Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5, а Емил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5.  \r\n*** \r\nОт 10.00 часа на централния площад в Пордим ще стартира спортна кампания „Ваканция без грижи“. \r\n*** \r\nВ 14.00 часа в зала 712 в Областната администрация ще се проведе работна среща по прилагане на Механизма за връщане в училище на отпадналите ученици. \r\n*** \r\nОт 12.00 часа ГЕРБ – Смолян ще даде пресконференция в офиса на партията на бул. „България\" 14. \r\n*** \r\nВ 18.00 часа в зала „Петър Стайков” на Клуба на дейците на културата, на бул. „България” 43, ще бъде открита изложба „Поздрави от… Италия и България“. \r\n*** \r\nВ 09.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа в Античен форумен комплекс „Августа Траяна“ ще се проведе „Пътуващо лятно кино с БНТ1“.", "date": "2018.07.31", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2018/07/31/2551725/sport-natsionalniyat-otbor-po-basketbol-do-18-godini-zagubi-ot-shvetsiya.html", "text": "Националният отбор на България до 18 години загуби от Швеция с 58:62 точки в решаващ мач за влизане в осмицата на европейското първенство, Дивизия Б в Скопие, Македония. В първия мач българите победиха отбора на Албания и при победа над силния отбор на Словения в сряда и добро стечение на обстоятелствата могат да се промъкнат напред в горната част на таблицата и битката за медалите, които дават също право на участие в елитната Дивизия А.", "date": "2018.07.31", "title": "Спорт: Националният отбор по Баскетбол до 18 години загуби от Швеция"}
{"url": "http://www.focus-news.net/news/2018/07/31/2551723/pregled-na-mezhdunarodnite-novini-do-18-chasa-agentsiya-fokus.html", "text": "Председателят на македонския парламент Талат Джафери преосмисли позицията си. Ако преди една седмица той казваше, че Законът за ратифициране на Договора между Македония и Гърция ще бъде изпратен за обнародване в Държавен вестник преди провеждането на референдума, във вторник той заяви, че въпросният закон ще бъде обявен, след като излязат резултатите от гласуването на 30 септември, предава  излъчващият на албански скопски телевизионен канал „Алсат – М“ . \r\n„Смятам, че най-подходящото време за обнародване на закона ще бъде, след като гражданите се изкажат на референдума. Според мен, това е най-добрият начин той да влезе в сила“, заяви Джафери. \r\nНо, тази съдба няма да бъде споделена от Закона за употреба на езиците. Председателят на македонския парламент във вторник не конкретизира кога би могъл да го изпрати за обявяване в Държавен вестник. \r\nСред другото, за което говори Джафери, е това, че Законът за референдумите не предвижда провеждане на политическа кампания, но все пак партиите, които излязоха с единна позиция за допитването на първата лидерска среща, под лозунга Коалиция за интеграция на Македония в НАТО и ЕС, ще провеждат срещи с гражданите по места. \r\nПо думите на политика, този вид кампания може да започне 20 дена преди датата на провеждане на допитването, а в деня преди гласуването важи принципа на деня за размисъл и се забранява агитацията. Централната избирателна комисия на страната трябва да обяви резултатите от референдума най-късно 15 дни след него. \r\n*** Най-малко 15 души загинаха при нападение с бомби и огнестрелно оръжие срещу сграда на афганистанските власти в Джалалабад във вторник, предава  AFP , като се позовава на информация от правителството на страната. \r\nОсвен това още поне 15 души са ранени при атаката, продължила няколко часа. \r\n*** За четири години, откакто започна изграждането на железопътната линия между Македония и България, са готови едва осем километра от трасето, което трябва да бъде с дължина общо 90. През 2014 година беше поставено началото на проекта за построяване на първата част от линията от Куманово до Беляковице, но поради редица проблеми на терена, вместо през януари 2016 година, строителните работи ще бъдат завършени със закъснение от три години в края на следващата година, пише  излъчващият на албански скопски телевизионен канал „Алсат – М“ . \r\nМинистерството на транспорта и съобщенията на Македония обяви търг за предварителен подбор на компании, които да се заемат с изграждането на втората част от железопътната линия от Беляковице до Крива Паланка. А за третата част – от Крива Паланка до българската граница, която е най-скъпа, все още не са осигурени финансови средства. Тя струва 350 милиона евро, а досега са уредени само 71 милиона, пише македонската медия. \r\nНо независимо от това, че досега са нарушени всички крайни срокове за завършването на проекта, директорът на Македонски железници и инфраструктура Ирфан Асани, който вече от седем години е начело на държавното предприятие, е оптимист, че до 2021 година трасето ще бъде завършено изцяло. \r\n„Трябва да кажа, че по първата част, която в момента се изгражда, закъсняваме с работата по някои части, най-вече на местата, където процесът на експроприация все още не е завършен поради административни и други пречки... Това е допълнително предизвикателство за нас и във връзка с това трябва да поставим нов краен срок, който може да бъде 31 декември 2019 година за цялата линия“, заяви Асани. \r\nПо неговите думи, строителните работи по втората част от железопътната линия трябва да започнат следващото лято, а за тях са осигурени 145 милиона евро със заем от Европейската инвестиционна банка. Изграждането на третата част – от Крива Паланка до българската граница, струва от 350 до 400 милиона евро, за което се търсят пари от международни финансови институции. Все още не се знае кога ще започне работата по нея. \r\nЖелезопътната линия към България е част от транспортен коридор номер 8 и нейното изграждане се обсъжда от десетилетия, но досега съществуваше само като проект, по който няма практически действия, отбелязва \"Алсат - М\". Македония все още няма железопътна връзка Изток – Запад. Освен това се търсят финанси и за трасето от Кичево до Лин в Албания, дълго 63 километра. Според оценките тя ще струва общо около 500 милиона евро. \r\n***  Макар да отхвърля категорично предложението за подялба на Косово, държавният глава на най-младата държава на Балканите Хашим Тачи не изключва възможността за „корекция на границите“, съобщава електронното издание на белградския  Blic , като се позовава на прищинския вестник  Koha . \r\nКоментирайки пред журналисти темата за Прешевската долина в диалога между Белград и Прищина за нормализиране на двустранните отношения, Тачи заяви, че може да има корекция на границите между двете държави, след като официален Белград признае Косово.  \r\n„Ще имаме корекция на границата. Така, като работим с всички страни в региона и както успяхме да постигнем споразумение за демаркация с Черна гора и Македония, в случай на взаимно признаване със Сърбия ще имаме и корекция на държавни граници. Имаме около 400-километрова граница със Сърбия“, припомни косовския президент, като изрази увереност, че Прищина може  да разчита на НАТО по този въпрос.  \r\nСъгласно думите му, въпросът за подялбата на Косово никога не е бил тема на обсъждане. Информациите по въпроса, разпространени в медиите, той определи като „фалшиви новини“. \r\n***  Кириакос Мицотакис, председателят на най-голямата опозиционна партия в Гърция – „Нова демокрация“, бе категоричен, че извинението на министър-председателя Алексис Ципрас за последиците от огнения ад край Атина е безполезно, щом не е последвала оставка, съобщава електронното издание  Protothema , като уточнява, че съответното изявление е направено в рамките на пресконференция за пожарите в Източна Атика.  \r\nЛидерът на „Нова демокрация“ призова случая да бъде предаден на специален съдия, за да бъдат изяснени истинските причини за трагедията. „Събитията имат свой собствен импулс и те не може да бъдат променяни“, коментира Мицотакис, като същевременно подчерта, че „не мога да разбера как може да има поемане на политическа отговорност без никаква оставка\". \r\n„Не всички наши съграждани разбират извинението. То трябва да бъде придружено с действие. Как тези хора изпълняват задълженията си днес? Тоскас, Скуретис, Дуру, началникът на пожарните служби? Същите хора може да бъдат призовани да управляват ситуацията при друг пожар. Кой има доверие в тях, за да им бъде позволено да ръководят справянето с друга катастрофа?\", бяха въпросите, които председателят на опозиционната партия повдигна.  \r\n„Ние изискваме очевидното. Сигурност за тях и техните семейства. Те не искат повече лъжи и пепел\", обобщи Мицотакис.  \r\nСъщевременно той определи гръцкия премиер като циничен и катастрофален човек, и отново призова за събаряне на незаконните сгради и конструкции.  \r\nМицотакис използва сурови думи за действията на правителствени служители по време на горските пожари от миналата седмица. Той отбеляза, че „гърците са имали усещане за шоу, което правителството е спретнало, тъй като координационният орган се е срещал. Всички имахме впечатлението, че е имало бедствие и министър-председателят ни даде представа за нея. Гражданите не само обвиняват Ципрас в некомпетентност, но и за безпрецедентен цинизъм и дързост“, увери лидерът на „Нова демокрация“. \r\n***  Председателят на парламента в Скопие Талат Джафери не изключи възможността законодателният орган да продължи процеса на изпълнение на договора за името, включително конституционни промени, дори и ако референдумът бъде неуспешен, предава  Радио „Свободна Европа“   в македонската си редакция. \r\nСъгласно думите на Джафери, няма сериозна институция, която да поставя бариери, които след това не може да бъдат преодолени. Въпреки това той призна, че очаква мнозинството македонци да подкрепят договора за името с Гърция, за да бъде проправен пътя на страната към членство в НАТО и Европейския съюз.  \r\n„В зависимост от всеки възможен вариант, трябва да оставим пространството с цел да не бъде затварян процесът“, отбеляза Джафери пред репортери в парламента, след което подчерта, че не желае да се занимава с правни интерпретации и предположения за това какво ще се случи, ако гражданите на югозападната ни съседка гласуват против договора за името, или в случай че няма достатъчно висока избирателна активност на референдума. \r\n***  Председателят на президентството на Босна и Херцеговина Бакир Изетбегович се противопостави на изграждането на Пелешацкия мост и увери, че ще търси защита на правата на страната си, като се обърне към международните институции, предава босненската телевизия  TV SA . \r\nС изграждането на Пелешацкия мост Хърватия нарушава суверенните права на Босна и Херцеговина за достъп до открито море, се казва в изявление на Изетбегович. В текста се напомня, че при кандидатстването за финансирането на проекта, управляващите в Загреб са информирали Европейската комисия, че строителството на моста не предизвиква спор с Босна и Херцеговина – нещо, което отдавна се знае, че не е вярно, става ясно още от разпространения текст. \r\nВ понеделник, 30 юни, бе даден официален старт на строителството на спорния Пелешацки мост – мащабен инфраструктурен проект на Хърватия. Дългият 2,4 км мост ще свързва Пелешацкия полуостров с останалата част на Хърватия, отделена от 14-километрова ивица, принадлежаща на Босна и Херцеговина. Поради тази причина управляващите в Сараево твърдят, че Загреб няма право да строи този мост. Босненските политици многократно увериха, че имат „твърди позиции“ и няма да позволят реализацията на проекта. За строежа на моста бе ангажирана китайската компания China Road and Bridge Corporation. \r\nКамарата на представителите на Босна и Херцеговина официално възрази срещу построяването на моста в рамките на заседание, проведено на 13 септември 2017 г., и прие съответна декларация, подкрепена от мнозинството парламентарно представени партии. Чрез нея депутатите в Сараево призоваха Хърватия и ЕС да преустановят всички действия по обявяването на началото на строителството на моста. В Загреб обаче не приеха на сериозно предупрежденията на управляващите в съседната на Хърватия страна. \r\n***  Икономическият растеж в еврозоната се е забавил през второто тримесечие на годината. Това показват данните от Европейската статистическа служба (Евростат), цитирани от  AFP . \r\nДокладът бе публикуван на фона на нарастващите опасения, че напрежението в областта на търговските въпроси, подхранвано от Вашингтон, може да рефлектира негативно върху европейската икономика. \r\nВ периода април-юни растежът в 19-те страни от единния валутен съюз е достигнал до 0,3%. В предходното тримесечие той бе 0,4%,, показват данните от Евростат. \r\nМеждувременно през юли инфлацията в еврозоната се е ускорила по бързо от очакванията, достигайки до 2,1%. Причината е свързана с високите цени на енергията.", "date": "2018.07.31", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/31/2551693/makfaks-makedoniya-vmro-dpmne-shte-obyavi-v-sledvashtite-dni-dali-shte-boykotira-referenduma-za-imeto.html", "text": "В следващите дни опозиционната ВМРО-ДПМНЕ ще обяви решението си дали ще бойкотира референдума, на който гражданите на югозападната ни съседка ще се произнесат за договора за името, предава информационна агенция  „Макфакс“ \r\nГенералният секретар на ВМРО-ДПМНЕ Игор Янушев подчерта, че решението ще бъде взето от ръководните партийни органи. „ВМРО-ДПМНЕ е демократична партия, всеки има право на мнение, официални позиции ги обявяваме публично\", каза Янушев в отговор на въпрос дали призивът за бойкотиране на депутата Антонио Милошоски може да се тълкува като позиция на партията. \r\nЗа разлика от партията си, депутатът Антонио Милошоски е наясно с позицията си – след гласуването в парламента той написа в социалните медии, че въпросът, който ще бъде зададен на референдума, не заслужава отговор.  \r\nВъпросът за референдума е противозаконен, защото не е задължителен, а консултативен, защото е манипулативен и двусмислен, и защото противоречи на Конституцията, приета през 1991 г., твърди Милошоски. „Не заслужава отговор! Бойкот!\", написа опозиционният депутат в профила си.  Тереза Герова", "date": "2018.07.31", "title": "„Макфакс“ (Македония): ВМРО-ДПМНЕ ще обяви в следващите дни дали ще бойкотира референдума за името"}
{"url": "http://www.focus-news.net/news/2018/07/31/2551727/tass-vnuchkata-na-musolini-napusna-partiyata-na-silvio-berluskoni-zashtoto-ne-e-saglasna-s-neyniya-kurs.html", "text": "Внучката на Бенито Мусолини – Александра заяви, че излиза от партия „Форца Италия“ на бившия италиански премиер Силвио Берлускони, защото не е съгласна с нейния курс. 55-годишният политик съобщи това пред вестник Il Matino, предава  ТАСС . \r\n„Разбрах, че повече няма политически предпоставки за моето членство във „Форца Италия““, заяви Мусолини, която в момента е евродепутат. Конкретно, тя не е съгласна с това, че партията на Берлускони е преминала в опозиция и не подкрепя своя бивш съюзник – лидерът на „Лигата“ Матео Салвини, който стана част от коалиционното правителство в Движение „5 звезди“. Тя смята, че Салвини изпълнява предизборните си обещания, докато „Форца Италия“ е загубила връзка с избирателите си, което личи от това, че е направила редица погрешни ходове. Политикът констатира, че в следствие на това, все повече избиратели на Берлускони подкрепят Салвини. \r\nВсе пак, тя отбеляза, че винаги е пазила „душевните отношения“ с бившия премиер.  \r\nТАСС уточнява, че Алесандра Мусолини е дъщеря на сина на Мусолини – Романо, както и племенница на актрисата София Лорен. Избрана е за депутат в италианския парламент през 1992 година. Преди да стане част от партията на Берлускони, Мусолини е част от „Националния съюз“ (който в последствие се слива с „Форца Италия“). Левите сили в Италия са гледали на „Националния съюз“ като на дясна партия, която продължава традицията на фашизма. \r\nПревод и редакция:", "date": "2018.07.31", "title": "ТАСС: Внучката на Мусолини напусна партията на Силвио Берлускони, защото не е съгласна с нейния курс"}
{"url": "http://www.focus-news.net/news/2018/07/31/2551747/b92-sarbiya-ruskite-darzhavni-zheleznitsi-zapochnaha-da-polagat-relsite-na-uchastak-ot-visokoskorostna-zhp-liniya-v-sarbiya.html", "text": "Първият километър от новата високоскоростна железопътна линия в Сърбия е положен в секцията Стара Пазова – Инджия, където скоростта на влаковете ще достига до 200 км/ч, предава  белградското радио „Б92“ . \r\nРуските държавни железници обявиха, че са започнали полагането на релсите по 7-километровата отсечка. Общата дължина на линията е 40 километра и съгласно договора с руската държавна компания по нейната дължина ще бъдат построени 19 моста и надлеза и 36 по-малки моста. Нещо повече, РДЖ ще построи чисто нова гара в Беска, където ще бъдат изкопани подлези за пешеходци и ще реконструира гарите в Инджия, Сремски Карловци и Петроворадин, уточнява сръбската медия. \r\nРаботните дейности по отсечката Стара Пазова – Инджия са започнали през март т.г. \r\nПревод и редакция:", "date": "2018.07.31", "title": "„Б92“ (Сърбия): Руските държавни железници започнаха да полагат релсите на участък от високоскоростна ж.п. линия в Сърбия"}
{"url": "http://www.focus-news.net/news/2018/07/31/2551729/burgas-intenziven-e-trafikat-v-oblastta.html", "text": "Интензивен е трафикът към този час в област Бургас, предаде репортер на  Радио „Фокус” – Бургас . По-натоварено е движението по пътя към населените места, намиращи се на север и на юг от Бургас. По-интензивен е трафикът по пътя Бургас – Поморие – Слънчев бряг, както и този по пътя Бургас – Атия – Созопол. \r\nВодачите да се движат с повишено внимание и съобразена скорост. \r\nНатоварено е движението и по централните градски улици и булеварди. Интензивен е трафикът по бул. „Демокрация”, „Сан Стефано” и „Тодор Александров”. Натоварено е и по улиците „Иван Вазов”, „Христо Ботев”, „Уилям Гладстон”, „Булаир” и „Цар Симеон”. \r\nМария ГЕОРГИЕВА", "date": "2018.07.31", "title": "Бургас: Интензивен е трафикът в областта"}
{"url": "http://www.focus-news.net/news/2018/07/31/2551745/50-blagorodni-elena-ot-dls-palamara-shte-badat-razseleni-v-stranata.html", "text": "50 благородни елена от ДЛС - Паламара ще бъдат разселени в страната. Това съобщиха от  Североизточно държавно предприятие . 1 143 животни от вида благороден елен има на територията на ДЛС-Паламара, сочат данните от годишната таксация. През ноември в стопанството ще бъдат уловени 50 животни, които ще бъдат транспортирани до други териториални поделения в страната. 20 кошути и 30 броя приплоди ще бъдат хванати в специални капани разположени в държавните ловно-стопански райони Паламара и Никола Козлево. След карантинен период животните ще бъдат разселени в ДЛС-Студен кладенец, ДГС-Върбица и ДЛС-Тервел. „Готови сме да предоставим още жив дивеч на всички стопанства, които пожелаят. Колегите от страната, а и всички ловци знаят, че Паламара разполага с много елитни животни. Наши трофеи са печелили редица международни и национални награди и нека не забравяме, че стопанството е създадено точно като развъдник за животни от вида благороден елен“, припомня директорът на ДЛС-Паламара инж. Севен Башлъ. Най-големият добит трофей в стопанството е 13,460 килограма, с над 250 точки. Отстрелян е през 2011 година. В момента в Паламара има няколко екземпляра, които са с показатели като на този трофей, смятат ловните специалисти на териториалното поделение.", "date": "2018.07.31", "title": "50 благородни елена от ДЛС - Паламара ще бъдат разселени в страната"}
{"url": "http://www.focus-news.net/news/2018/07/31/2551750/ognyan-zlatev-predstavitelstvo-na-ek-bezpretsedentnoto-zhelanie-na-strana-ot-es-da-go-napusne-postavya-sayuza-v-nova-predizvikatelna-situatsiya.html", "text": "Безпрецедентното желание на страна от ЕС да го напусне, го поставя в нова предизвикателна ситуация. Това каза за  Радио \"Фокус\"  ръководителят на Представителството на Европейската комисия в България Огнян Златев. Той поясни, че то няма да попречи на Съюза да постигне целите си и да изпълни поставените задачи, преди срещата в Сибиу, Румъния. Златев заяви, че е необходим нов подход в политиката за миграцията и Дъблинското споразумение. „Определено е необходим нов подход и неслучайно ЕК в последните 3г. излезе с доста предложения, свързани с реформата на Дъблинския регламент. За съжаление, не във всички държави членки тези предложения срещат необходимото разбиране или пък някои от тях искат съвсем конкретно да се променят някои от тези предложения. Именно поради това задачата на няколко поредни председателства, включително и на Българското председателство от миналото и в момента на Австрийското, е толкова сложна, що се отнася до реформата на Дъблинския регламент. Разбирането трябва да е, че никой не може да се справи сам с това. И че това не е задача само на държавите членки, които са само по границата на ЕС, а това е обща задача на всички държави-членки на ЕС. Т.е. независимо от това дали сме тук, както е България, по границата или сме някъде далеч на север, или по средата на Европа, на ЕС, ние всички трябва да осъзнаем, че както е важно за България границите на ЕС да са добре защитени, така е важно това и за страните от Централна Европа. И ако те смятат, че понеже границата на ЕС е далеч от тях и това трудно би ги достигнало, ако се случи някоя конфликтна ситуация, това не е точно така“, каза той. По повод затягането на контрола по границите на някои страни Огнян Златев заяви, че извънредните ситуации, които се случват, не бива да бъдат повод за затваряне на граници, защото никой в ЕС няма желание да загуби правото си на свободно придвижване и уточни, че тези правила е необходимо да бъдат внимателно прилагани.", "date": "2018.07.31", "title": "Огнян Златев, Представителство на ЕК: Безпрецедентното желание на страна от ЕС да го напусне, поставя Съюза в нова предизвикателна ситуация"}
{"url": "http://www.focus-news.net/news/2018/07/31/2551749/pazardzhik-vavezhdat-sms-parkirane-v-sinya-zona-vav-velingrad.html", "text": "От 6 август гражданите и гостите на Велинград ще могат да заплатят паркирането си в Синята зона чрез изпращане на SMS, съдържащ регистрационния номер на автомобила, на кратък номер 1359, съобщи за  Радио „Фокус“ – Пазарджик  Бояна Кирилова от общинската администрация . Тя обясни, че системата се въвежда с цел улесняване на гражданите и гостите на СПА-столицата. „Съответните места, където може да се паркира, ще бъдат обозначени със специални табели, които ще бъдат монтирани до края на седмицата. Стойността на един SMS е 1.20 лв. (с ДДС) за 1 час престой. При изпращане на SMS, системата  автоматично  връща отговор на заявката за паркиране. Няколко минути преди изтичане на  времето за престой, гражданите ще получават съобщение да заплатят отново или да напуснат зоната. Ако го направят, времето за паркиране автоматично се удължава с още 1 час“, допълни Кирилова. Тя каза също, че проверката за това дали има заплатена такса с SMS ще се извършва от служителите от Общината.  Паркираните автомобили, за които не е изпратено съобщение и не е платено, ще бъдат блокирани със скоби, като глобата за това е 10 лв. \r\nВаня НИКОЛОВА", "date": "2018.07.31", "title": "Пазарджик: Въвеждат SMS-паркиране в „Синя зона“ във Велинград"}
{"url": "http://www.focus-news.net/news/2018/07/31/2551751/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-kulata-i-na-vsichki-granichni-punktove-s-rumaniya.html", "text": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния, съобщиха от пресцентъра на  ГД \"Гранична полиция\" . На българо-сръбската  граница трафикът е интензивен на ГКПП \"Калотина\" за леки автомобили. На българо-гръцката граница трафикът е интензивен на ГКПП \"Маказа\" за леки автомобили на вход и на ГКПП \"Кулата\" за товарни автомобили на вход. На българо-румънската граница трафикът е интензивен на ГКПП \"Дунав мост\" - Русе и ГКПП \"Дунав мост\" - Видин за товарни автомобили и на ГКПП \"Силистра\" за леки и товарни автомобили в двете посоки, както и за леки автомобили на всички останали гранични контролно-пропускателни пунктове. На българо-македонската и българо-турската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.07.31", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния"}
{"url": "http://www.focus-news.net/news/2018/07/31/2551728/pazardzhik-s-glasovete-na-mnozinstvoto-obshtinskiyat-savet-prie-aktualizatsiyata-na-byudzheta.html", "text": "С гласовете на мнозинството Общинският съвет в Пазарджик прие актуализацията на бюджета, каза за  Радио „Фокус“ – Пазарджик  общинският съветник Атанас Шопов, който е областен председател на АБВ. По думите му платените близо над 220 000 лева за клетката за лъвовете и близо 10 000 лева за електропастир за зоокъта за лъвовете в Пазарджик са попаднали в раздел \"Култура\" на справката за разходите. „В същия раздел е и изградената за около 14 000 хиляди лева сауна на стадион „Георги Бенковски“. Има закупени и 4 рикши за Жилфонд“, коментира Шопов. Той допълни, че на фона на този тип разходи общинските съветници не са одобрили, направеното от него предложение за завишаване на средствата за фонд „Ин витро“ с 20 000 лева. „Табелата на входа на Пазарджик е на цена от 6 000 лева, а на въпроса кога е произведен закупеният за почти 12 000 лева лек автомобил за администрацията в община Пазарджик също не  последва конкретен отговор, а определението – нов  е“, уточни Шопов.  \r\nВаня НИКОЛОВА", "date": "2018.07.31", "title": "Пазарджик: С гласовете на мнозинството Общинският съвет прие актуализацията на бюджета"}
{"url": "http://www.focus-news.net/news/2018/07/31/2551746/kyustendil-ot-nachaloto-na-letniya-sezon-se-uvelichava-broyat-na-noshtuvkite-v-oblastta.html", "text": "От началото на летния сезон се увеличава броят на нощувките в областта. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че общият брой на нощувките във всички места за настаняване е 11 563, или с 14.9% повече в сравнение със същия период на предходната година. Над  79% от реализираните нощувки в областта са тези от български граждани. На територията на област Кюстендил са функционирали 78 места за настаняване с над 10 легла, от които 36 са хотели и 42 – други места за краткосрочно настаняване. Броят на стаите в тях е бил 1 218, а на леглата 2 874. В сравнение със същия период на миналата година общият брой на местата за настаняване се увеличава с 25.8%, а на леглата в тях – с 11.3%. Според Даниела Димитрова пикът на посещенията и на реализираните нощувки се очаква през месец август. През 2016 година в този месец е имало над 24 000 нощувки, а през 2017 година – близо 27 000. \r\nВенцеслав ИЛЧЕВ", "date": "2018.07.31", "title": "Кюстендил: От началото на летния сезон се увеличава броят на нощувките в областта"}
{"url": "http://www.focus-news.net/news/2018/07/31/2551748/varna-kasnoantichna-krepost-na-nos-sveti-atanas-kray-byala-e-edin-ot-obektite-vklyucheni-v-spisaka-na-nedvizhimi-kulturni-tsennosti-s-natsionalno-znachenie-v-oblastta.html", "text": "Късноантична крепост на нос Свети Атанас край Бяла е един от обектите, включени в списъка на недвижими културни ценности с национално значение на територията на Варненска област. Пред  Радио „Фокус“ – Варна  Деян Янчев, директор на Общинския културен институт в град Бяла, заяви, че през 2017 година античната крепост е била посетена от над 26 000 туристи. Девет поредни археологически сезона всяко лято на обекта се правят археологически проучвания. Те се провеждат през активния туристически сезон и са една допълнителна атракция за посетителите на античната крепост на нос Св. Атанас. Научен ръководител на археологическите разкопки на нос Св. Атанас е доц. д-р Валери Йотов. \r\nОт началото на археологическите проучвания на нос Свети Атанас през 2009 година са открити и проучени няколко винарни, което насочва към извода, че отглеждането на лозя и производството на вино е било едно от основните занимания на населението в крепостта и околностите. Там е разположена и най-голямата антична винарна, намирана до днес в България, която научните ръководители на археологическата експедиция определят още и като производствен и складов комплекс. Той се е състоял от една основна и няколко спомагателни сгради с каменни зидове и навеси с дървени конструкции. През тазгодишния археологически сезон експертите проучват пътната инфраструктура на античната крепост. Според Деян Янчев античната крепост на нос Св. Атанас привлича туристите, защото е достъпна и обезопасена. Реставрацията и социализирането на обекта са направени по такъв начин, че средата да бъде достъпна за всички целеви групи, максимално близо до истинността, достоверността на самите археологически разкопки, без да са направени натрапчиви вмешателства в структурите, които да дразнят. \r\nОбектът на нос Св. Атанас е многослоен. Най-ранните периоди са от V – VI век преди Христа, а краят на крепостта идва в късното средновековие  в началото на VII век при аваро-славянското нашествие. При реставрационните дейности се набляга на последния период от съществуването на крепостта – късната античност, за който има и най-много данни. Експонирани на място могат да бъдат разгледани няколко винарни от късната античност. При по-скорошни проучвания се оказва, че обектът е с най-много винарни от този тип по българските земи за периода на късната античност. Крепостта на нос Св. Атанас е била центърът за винопроизводство още от античността. Археологическият обект на нос Св. Атанас край Бяла включва още раннохристиянски комплекс с базилика и кръщелни. Комплексът е датиран от края на IV век, когато християнството се приема като масова религия в римската империя. Към този раннохристиянски комплекс има трикорабна едноабсидна базилика, която също е реставрирана, нейната олтарна част. Към комплекса има експонирани и кръщелни помещения, където се е извършвало светото причастие, както и жилището на главния свещеник, който най-вероятно е бил местен епископ. Посетителите на реставрираното антично селище и късноантичната крепост на нос Св. Атанас край Бяла могат да видят още части от укрепителната система, различни жилищни и стопански помещения, части от античния път, антична канализация и водопроводи. \r\nВ списъка на недвижими културни ценности с национално значение, които се намират на територията на Варненска област, са включени още Римски терми на Одесос, Раннохристиянски манастир в местност Джанавара край Варна, Аладжа манастир, Тракийска гробница в парка “Владислав Варненчик”, Средновековен манастир в  местност Караач-теке, дворец „Евксиноград“, Фортификационен комплекс от късна античност /V-VІ в./, местност Гермето, както и Средновековна крепост „Проват-Овеч-Таш хисар”. Общият брой на обектите в списъка е над 30. За археологически резерват са обявени останките на античния град Марцианополис край село Река Девня, Античен град Марцианополис, община Девня, територията на античния град Одесос-Варна. Всички селищни и надгробни могили и средновековни отбранителни валове са обявени за паметници на културата с категория „национално значение”. \r\nМарияна ВАЛЕНТИНОВА", "date": "2018.07.31", "title": "Варна: Късноантична крепост на нос Свети Атанас край Бяла е един от обектите, включени в списъка на недвижими културни ценности с национално значение в областта"}
{"url": "http://www.focus-news.net/news/2018/07/31/2551726/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-kulata-i-na-vsichki-granichni-punktove-s-rumaniya.html", "text": "Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния, съобщиха от пресцентъра на  ГД \"Гранична полиция\" . На българо-сръбската граница трафикът е интензивен на ГКПП \"Калотина\" за леки автомобили. На българо-гръцката граница трафикът е интензивен на ГКПП \"Маказа\" за леки автомобили на вход и на ГКПП \"Кулата\" за товарни автомобили на вход. На българо-румънската граница трафикът е интензивен на ГКПП \"Дунав мост\" - Русе и ГКПП \"Дунав мост\" - Видин за товарни автомобили и на ГКПП \"Силистра\" за леки и товарни автомобили в двете посоки и за леки автомобили на всички останали гранични контролно-пропускателни пунктове. На българо-македонската и българо-турската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, от 25 юли до 25 август ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.07.31", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Кулата\" и на всички гранични пунктове с Румъния"}
{"url": "http://www.focus-news.net/news/2018/07/31/2551754/sport-lokomotiv-moskva-privleche-germanski-natsional-i-svetoven-shampion.html", "text": "Шампионът на Русия Локомотив Москва обяви, че е привлякъл германския национал и световен шампион с Бундестима от 2014-а година Бенедикт Хьоведес, както съобщи пресслужбата на клуба, цитирана от ТАСС. Сумата за трансфера на 30-годишния защитник е необявена. Хьоведес играе в Шалке от 2007-а насам, а през последния сезон беше преотстъпен в Ювентус.", "date": "2018.07.31", "title": "Спорт: Локомотив Москва привлече германски национал и световен шампион"}
{"url": "http://www.focus-news.net/news/2018/07/31/2551756/varna-obshtina-beloslav-predostavya-novi-uslugi-za-zhelaeshtite-da-sklyuchat-brak-bitov-ritual-na-motoren-korab-bela.html", "text": "След промяна в нормативната уредба на местно ниво Община Белослав вече предоставя нови услуги за желаещите да сключат брак. Това съобщиха за  Радио „Фокус“ – Варна  от Общината. „Създаването на семейство е важна стъпка в живота на всеки човек и за да бъде този ден специален, с помощта на общинска администрация, желаещите могат да го направят с битов ритуал или „Менделсон”, допълниха от администрацията. Битовият ритуал може да бъде извършен в Конферентната зала в сградата на Общината или на моторен кораб „Белла” – във всеки ден от седмицата, с изключение на времето, когато фериботът е в профилактика или ремонт. \r\nМарияна ВАЛЕНТИНОВА", "date": "2018.07.31", "title": "Варна: Община Белослав предоставя нови услуги за желаещите да сключат брак – битов ритуал на моторен кораб „Бела“"}
{"url": "http://www.focus-news.net/news/2018/07/31/2551755/toni-kalushkova-alians-na-balgarskite-akusherki-sastavat-na-karmata-se-promenya-ezhednevno-spryamo-potrebnostite-na-bebeto-v-zavisimost-ot-negovata-vazrast.html", "text": "Ползите от кърменето са както за бебето и майката, така и за цялото семейство. Това каза в интервю за  Радио „Фокус“ – Велико Търново  зам.-председателят на Алианса на българските акушерки Тони Калушкова по повод началото на Световната седмица на кърменето. По думите ѝ човешкото мляко е най-доброто за човешкото бебе. Тя подчерта, че кърмата е жива храна. „Интересно е, че съставът на кърмата се променя ежедневно спрямо потребностите на бебето, в зависимост от неговата възраст. Природата е съвършена и се е погрижила за това нещата да могат да се случат. Именно затова в началото, когато се роди бебенцето и когато обемът на неговото стомахче е от 5 до 7 мл, природата е създала коластрата, която е в много малки количества, но е абсолютно достатъчна за едно новородено бебе. Тя е супер концентрат, съдържащ абсолютно всичко, което е необходимо за детето“, посочи Тони Калушкова. Тя изтъкна и ползите за майката. По думите ѝ кърменето  е начин да се подпомогне възстановяването на жената след раждането, да се ускори обратното развитие на порасналата по време на бременността матка, за профилактика на рак на гърдата и да се създаде по-голям душевен, психологически и емоционален комфорт. „По време на кърменето една жена е много по-спокойна и съответно атмосферата в семейството е по-свежа и много по-приятна и взаимоотношенията не са напрегнати. Ползите са много, не само на ниво физиологични нужди на бебето. Ползите са за него, за майката, за семейството, и дори за бюджета на семейството, тъй като храненето с адаптирани млека е нещо, което може да се случи в определени ситуации, но всички знаем, че цената му никак не е малка“, допълни Тони Калушкова. Тя посочи, че тепърва има много да се работи по отношение информираността на жените относно ползите от кърменето и преимуществото на кърмата. Заради трудният старт на този процес, голяма част от жените се отказват още в неговото началото. \r\nНадежда КРЪСТЕВА", "date": "2018.07.31", "title": "Тони Калушкова, Алианс на българските акушерки: Съставът на кърмата се променя ежедневно спрямо потребностите на бебето, в зависимост от неговата възраст"}
{"url": "http://www.focus-news.net/news/2018/07/31/2551761/veliko-tarnovo-dvizhenieto-e-vazstanoveno-v-dvete-lenti-po-pat-iii-4072-nikolaevo-strazhitsa.html", "text": "Движението е възстановено в двете ленти по път III-4072 Николаево - Стражица. Това съобщиха от пресцентъра на  Агенция \"Пътна инфраструктура\" .", "date": "2018.07.31", "title": "Велико Търново: Движението е възстановено в двете ленти по път III-4072 Николаево - Стражица"}
{"url": "http://www.focus-news.net/news/2018/07/31/2551758/krasimira-zlateva-savmestnoto-partnyorstvo-na-predstavitelstvo-na-ek-v-balgariya-i-radio-i-agentsiya-fokus-dade-vazmozhnost-na-shirokata-auditoriya-da-podobri-i-razshiri-svoite-znaniya-za-politikite-na-es.html", "text": "Съвместното партньорство на представителство на ЕК в България и Радио и Агенция \"Фокус\" даде възможност на широката аудитория да подобри и разшири своите знания за политиките на ЕС. Това каза печелившата от играта на  Радио \"Фокус\"  \"Европейски тест за отличници-шест\" Красимира Златева. Тя допълни, че спечелената награда е и за нейният град, който е разположен в средата на България и който тя смята да представи при посещението си в Брюксел. Златева разказа, че  се интересува от основните въпроси, свързани с европейските политики: миграцията и реформата на Дъблинското споразумение. За нея е важна и срещата в Сибиу, Румъния, където ще се разгледа въпросът за бъдещото развитие на ЕС след Брекзит. Красимира Златева каза още, че по професия е инженер с 30 годишен стаж като служител във въоръжените сили. От 2000 година е експерт по трудово осигурително право в регионалната структура на КНСБ - Стара Загора. Занимава се с информиране и консултиране на хората на наемният труд, като специалист на свободна практика.", "date": "2018.07.31", "title": "Красимира Златева: Съвместното партньорство на представителство на ЕК в България и Радио и Агенция \"Фокус\" даде възможност на широката аудитория да подобри и разшири своите знания за политиките на ЕС"}
{"url": "http://www.focus-news.net/news/2018/07/31/2551757/krasimir-uzunov-terorizam-separatizam-i-poredna-migrantska-valna-sa-nay-golemite-zaplahi-pred-zapadnite-balkani.html", "text": "Тероризъм, сепаратизъм и поредна мигрантска вълна са най-големите заплахи пред Западните Балкани. Това каза в интервю за предаването „Това е България“ на Радио „Фокус“ президентът на Агенция и Радио „Фокус“ Красимир Узунов. Според него верският състав на мигрантите чувствително може да промени състава на балканското население. По думите му връщането и на т.нар. „вълци на войната“ – мъжете от бойните полета в Сирия и Ирак, също крие значителен риск. „Балканите са донор на Европа и тук се „напазаруват лесно бойци“, тъй като от полуострова, намиращ се в състояние на постоянен конфликт, не е трудно да се намерят албански войници, например, готови да се сражават навън“, поясни Узунов. „Беднотията ражда тероризъм. Така че тероризмът, екстремизмът и сепаратизмът ще бъдат най-големите заплахи, които съчетани с бежански потоци, трудно могат да отворят вратите на Западните Балкани и те да започнат да „капят като круши“ в кошницата на Европейския съюз. Трудно ще бъдат убедени и европейците, че едно такова разширение е необходимо. Първо, България и Румъния като хапка дойдоха много. Хърватия беше приета по чисто географски, верски и други причини. Както и да си мислим, от някогашните подопечни на Османската или Турската империя, май само ние сме в Европейския съюз. Тоест, вратите на Общността ще трябва да се отварят с нови ключове след изборите през май, 2019 година“, коментира Красимир Узунов. Той прогнозира, че след май, 2019 година, може би няма да са достатъчни две партии, които да формират европейско правителство, а нахлуването на популизма и национализма в Европейския парламент ще отложат интеграцията за Западните Балкани за неопределено време. Според него спрямо Западните Балкани България трябва да провежда много внимателна и балансирана политика с отстояване на национален интерес. Българските държавници трябва да оставят след себе си държава, с която Европа да се съобразява. Но също така е редно да осъзнаем като народ, че тази държава нито е създадена от нас, нито трябва да бъде ликвидирана от нас, коментира Красимир Узунов.", "date": "2018.07.31", "title": "Красимир Узунов: Тероризъм, сепаратизъм и поредна мигрантска вълна са най-големите заплахи пред Западните Балкани"}
{"url": "http://www.focus-news.net/news/2018/07/31/2551762/the-american-conservative-shte-naddelee-li-natsionalizmat-v-bitkata-s-liberalnata-demokratsiya.html", "text": "На 19 юли Кнесетът гласуви промени в Конституцията. Бе обявено, че Израел е и ще бъде, сега и завинаги, национална държава и национален дом на еврейския народ, а иврита е единственият държавен език. Това предизвика яростните реакции не само на израелските араби и някои евреи, пише един от основателите на  американското списание The American Conservative  Пат Бюкянън в материал, представен без редакторска намеса. \r\nАлън Браунфелд от Американския съвет за юдаизма определи закона като „отстъпление от демокрацията“, тъй като ограничава правото на самоопределение, според което в Израел трябва да бъдат приети всички. Според него, с това неравенството е институционализирано. Освен това, както казва Браунфелд, Израел е национален дом на американските евреи. \r\nТова, което прави този сблъсък значим е една друга битка, която лесно може да бъде определена като въпроса на нашата ера. \r\nБитката е между общностите, етносите, народите и нациите и принципите на либералната демокрация. \r\nВ Европа, поляците искат да съхранят историческия и етническия характер на своята държава чрез реформи, за които Европейският съюз смята, че противоречат на демократическите принципи. \r\nАко Варшава продължи да настоява, предупреждават от Брюксел, поляците ще бъдат наказани. Но кое е по-важно ако двете са в противоречие: Полша или политическата й система? \r\nДруги страни в Европа не се съобразяват с изискванията за отворени граници в Шенгенската зона в опита с да блокират пътя на мигрантите от Африка и Близкия Изток. Те искат да останат такива каквито са, а границите да вървят по дяволите. \r\nВеликобритания преговаря за начина, по който ще се раздели в Европейския съюз, защото англичаните поискаха да напуснат тази транснационална институция, чиито заповеди рушат техния суверенитет и отнемат идентичността им. \r\nКогато в началото на 90-те Украйна обмисляше дали да се отдели от Русия, Буш I предупреди Киев да не се впуска в такъв „самоубийствен национализъм“. Украйна не се вслуша в Буш, а днес тази тема получи продължение: \r\n„Ако украинците имат правото да се отделят от Русия и да създадат национална държава, за да запазят идентичността си, то нямат ли руснаците в Крим и Донбас същото право – да се отделят от Украйна и да се завърнат при своите сънародници в Русия? \r\nСлед като Грузия се отдели от Русия по същото време, защо хората в Южна Осетия да нямат правото да се отделят от Грузия? \r\nКои сме ние, американците, отдалечени на 5000 хиляди мили, че да казваме на общности, народи и зараждащи се нации в Европа дали могат да образуват нова държава, за да запазят националните си идентичности? \r\nТози въпрос не е маловажен. \r\nНа Парижката конференция през 1919 година източните германци, против тяхната воля, са поставени под чешко и полско управление. Съпротивата на Великобритания и Франция против това тези хора да се отделят и да се завърнат в при своето национално стадо през 1938 и 1939 година подготви сцената за най-голямата война в историята. \r\nТук в Америка, ние също изглежда сме в безкраен спор за това кои сме. \r\nПо-различна нация ли е американската, измислена нация, идеологическа нация, която се определя чрез общото одобрение за идеите и идеалите, изложени в нашите ключови документи, като Декларацията на независимостта и Гетисбъргското обръщение? \r\nИли пък сме като другите нации, уникални хора, със своята история, герои, празници, религия, език, литература, изкуство, музика, обичаи и култура, познати по целия свят като „Американците“? \r\nОт 2001 година насам, тези, които твърдят, че американците са получили, при раждането на републиката, божествената мисия да демократизират човешкия род, претърпяха тежка поредица от поражения. \r\nНациите, в които нахлухме, като Афганистан и Ирак, за да ги дарим с благото на демокрацията, се вдигнаха на жестока съпротива. Това, което нашите принудителни интервенционисти смятаха за нашата мисия пред човечеството, бенефициентите разбраха като американски империализъм. \r\nА културните войни по въпросите от нашата история и памет продължават. \r\nСпоред The New York Times, афро-американският кандидат за губернатор на Джорджия Стейси Ейбръмс е обещал да премахне паметниците на Робърт Лий, Стоунуол Джаксън и Джеферсън Дейвис от Каменната планина. \r\nКандидатът от Републиканската партия Браян Кемп има пикап, който обеща да използва за извозването на нелегалните мигранти от Джорджия обратно на границата. \r\nВ Тексас е в ход инициатива за премахване на името на Стивън Остин от главния град, тъй като Остин, в началото на 30-те години на XIX век се съпротивлява срещу исканията на Мексико за отмяна на робството в Тексас, докато той още е част от тази страна. \r\nЧовек се чуди кога тези ще стигнат до Сам Хюстън, герой от Войната за независимост на Тексас и пръв губернатор на Тексаската република, която става втората държава в Северна Америка, където има робство. \r\nСамият Хюстън, на когото е кръстен четвъртия по големина град в САЩ, е Юнионист, притежател на роби и върл противник на отмяната на робството. \r\nВ днешно време голяма част от американския народ се срамува от това, което сме били от времената на Великите географски открития до края на сегрегацията през 60-те години на миналия век. Те искат да се извинят за нашето минало, да изтрият спомените ни, да унищожат всяка следа от паметниците от тези векове. \r\nАтаките срещу страната, която сме били и това, което сме представлявали като хора са почти постоянни. \r\nИ ако не можем да намерим modus vivendi, трябва да се отделим едни от други – като личности, политически и дори териториални и това изглежда е единствената алтернатива. \r\nПревод и редакция:", "date": "2018.07.31", "title": "The American Conservative: Ще надделее ли национализмът в битката с либералната демокрация"}
{"url": "http://www.focus-news.net/news/2018/07/31/2551763/blagoevgrad-remont-na-otoplitelnata-instalatsiya-e-izvarshen-v-ou-sv-kliment-ohridski-dobrinishte.html", "text": "Ремонт на отоплителната инсталация е извършен в ОУ „Св. Климент Охридски“ – Добринище. Това съобщиха за  Радио „Фокус“ – Пирин  от учебното заведение. На провела се редовна сесия на Общински съвет – Банско е било взето решение за отпускането на 4400 лева от бюджета на Община Банско, които ще бъдат предоставени на ръководството на учебното заведение за плащане на извършения ремонт. На предишната си сесия съветниците са гласували отпускането на 1200 лева, за да може талантливи ученици от Банско да участват в големия международен турнир „Математика без граници” в Несебър. Местният парламент гласува и сумата от 500 лева за дофинансиране на Средно училище „Неофит Рилски” в Банско. Парите ще се изразходват за изграждане на система за видеонаблюдение при провеждане на изпитите от националното външно оценяване в VІІ клас. \r\nЛивия НИНОВА", "date": "2018.07.31", "title": "Благоевград: Ремонт на отоплителната инсталация е извършен в ОУ „Св. Климент Охридски“ – Добринище"}
{"url": "http://www.focus-news.net/news/2018/07/31/2551760/varna-vazstanoveno-e-dvizhenieto-po-am-hemus-v-posoka-varna-pri-km-391.html", "text": "Възстановено е движението по АМ \"Хемус\" в посока Варна при км 391. Това съобщиха от пресцентъра на  Агенция \"Пътна инфраструктура\" .", "date": "2018.07.31", "title": "Варна: Възстановено е движението по АМ \"Хемус\" в посока Варна при км 391"}
{"url": "http://www.focus-news.net/news/2018/07/31/2551764/sport-tsska-privleche-21-godishen-napadatel-vikan-na-nyakolko-pati-za-podgotovki-sas-selesao.html", "text": "ЦСКА купи 21-годишния нападател Евандро да Силва от елитния бразилски Коритиба, като трансферът беше финализиран официално във вторник. Голмайсторът е викан на тренировки с националния отбор на страната си преди световните квалификации с Еквадор и Колумбия през 2016-а година, когато треньорът Тите взима шестима играчи от националния отбор до 20 години. Освен това Да Силва е участвал в  подготовката на Бразилия за Олимпийските игри в Рио де Женейро.", "date": "2018.07.31", "title": "Спорт: ЦСКА привлече 21-годишен нападател, викан на няколко пъти за подготовки със „Селесао“"}
{"url": "http://www.focus-news.net/news/2018/07/31/2551765/pazardzhik-206-detsa-na-vazrast-ot-4-do-18-godini-se-obuchavat-v-obshtinskiya-detski-kompleks-v-peshtera.html", "text": "В Центъра за подкрепа на личностното развитие – Общински детски комплекс в Пещера са се обучавали 172 деца на възраст от 4 до 18 години през изминалата учебна година, съобщи за  Радио „Фокус“ – Пазарджик  Стоян Йовчев, експерт в общинската администрация. По думите му в комплекса обучението се провежда в школи по български народни танци, танци на народите, школа по солфеж и пиано, група за автентичен фолклор, народен хор – вокално майсторство и школа по акордеон. От началото на 2018 г. към Общинския детски комплекс преминаха всички деца и ученици на територията на Община Пещера със специални образователни потребности и сега общият брой на обучаващите се в институцията е 206 деца. Ръководител на Комплекса е Николай Балабанов. \r\nАлбена ЖИЛЕКОВА", "date": "2018.07.31", "title": "Пазарджик: 206 деца на възраст от 4 до 18 години се обучават в Общинския детски комплекс в Пещера"}
{"url": "http://www.focus-news.net/news/2018/07/31/2551766/predstoyashti-mezhdunarodni-sabitiya-za-1-avgust-agentsiya-fokus.html", "text": "Във столицата на Полша ще се проведе минута мълчание в чест на Варшавското въстание през Втората световна война срещу нацистите. \r\n***  Британският министър на външните работи е на посещение в Австрия, където ще проведе среща с колегата си Карин Кнайсл. \r\n***  Федералният резерв на САЩ ще обяви решението си относно основния лихвен процент в страната. \r\n***  Френският външен министър Жан-Ив Льо Дриан е на посещение в Йордания. \r\n***", "date": "2018.07.31", "title": "Предстоящи международни събития за 1 август (Агенция \"Фокус\")"}
{"url": "http://www.focus-news.net/news/2018/07/31/2551767/kyustendil-turisti-ot-makedoniya-kitay-i-niderlandiya-sa-nay-chestite-posetiteli-ot-nachaloto-na-letniya-sezon-v-oblastta.html", "text": "Туристи от Македония, Китай и Нидерландия са най-честите посетители от началото на летния сезон в Кюстендил. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че най-много чужденци, посетили област Кюстендил, са граждани на бившата югославска република Македония – 18.1%, Китай – 9.9%, Нидерландия – 7.0%, Тайван – 6.7%, Германия – 6.5%, Италия – 5.9%, Гърция – 5.6%, и Испания – 4.5%. От всички пренощували лица 75.7% са предпочели да отседнат в хотели в областта, а останалите са били отседнали в други места за настаняване. Общата заетост на леглата в местата за настаняване в област Кюстендил е 13.2%, спрямо същия период на 2017 година заетостта се увеличава с 0.6 процентни пункта. В хотелите общата заетост на леглата е 16.5%, а в другите места за краткосрочно настаняване – 8.7%. Приходите от нощувки в област Кюстендил за един месец достигат 415 хиляди лева или с 15.4% повече в сравнение със същия период на миналата година. Регистрирано е увеличение на приходите както от чужди граждани – с 24 %, така и от български граждани – с 12.7%. \r\nВенцеслав ИЛЧЕВ", "date": "2018.07.31", "title": "Кюстендил: Туристи от Македония, Китай и Нидерландия са най-честите посетители от началото на летния сезон в областта"}
{"url": "http://www.focus-news.net/news/2018/07/31/2551759/statutat-na-tsarskite-konyushni-shte-stane-yasen-sled-15-avgust-mvr-shte-vazstanovi-izgoreliya-pokriv-obzor.html", "text": "Министърът на културата Боил Банов обяви, че статутът на „Царските конюшни“ ще стане ясен след 15 август. Пожарът в „Царските конюшни“ възникна през нощта на 29 юли. 30 пожарникари се бориха с огъня през цялата нощ. Изгоря покривът на една от сградите в бившите царски конюшни в центъра на София. При инцидента няма пострадали хора, а изгорялата покривна конструкция е около 2000 кв.м. В понеделник започна обезопасяването на сградата. Комплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. Столичният кмет Йорданка Фандъкова сформира експертна комисия, която да направи оценка на щетите на пострадалата от пожара сграда и да задължи собственика да я възстанови в автентичния ѝ вид. През февруари тази година кметът на София е поискала от Министерство на културата сградите на „Царските конюшни“ да бъдат обявени за паметник на културата с най-високата степен на защита „от национално значение”. През 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротранс билд\" ЕООД на Янко Иванов. От Прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с „Царските конюшни“, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова. Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава. В свое официално становище управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост. „Въпреки че собственик на терена е Евротрансбилд ЕООД, всеки собственик на сграда върху терена има учредено право на строеж и при погиване на сградата има право да я възстанови първоначалния ѝ вид и в пълния ѝ обем, без да е нужно за това да иска разрешение от собственика на терена“, посочи той. По думите му спекулациите, че опожаряването на сградата отваря врати към последващо застрояване на терена, не отговарят на фактическата обстановка.  \r\nБоил Банов обясни, че към момента „Царските конюшни“ са под закрилата на Закона за културното наследство. Комисия ще даде статута на културна ценност на обекта. „А този статут сам по себе си е едно отношение на държавата към културни обекти, той няма да промени границите и режимите – никакво надстрояване, никакво бутане, никаква възможност за промени“, посочи министърът и коментира, че най-вероятно „Царските конюшни“ ще получат статут на обект от национално значение, с висок охранителен режим. Министърът поясни, че ситуацията е сложна заради обърканата собственост, разделянето на земята от имотите, и делата, които се водят. Министър Валентин Радев заяви, че втория етаж от изгорялата сграда от „Царските конюшни“ е собственост на МВР. Министерството пое ангажимента да възстанови покрива. „Надали ще намерим другите собственици, за да си разделим разходите“, коментира Радев. \r\nЗа „Фокус“ директорът на Главна дирекция „Инспекторат за опазване на културното наследство“ към Министерството на културата Александър Трайков обяви: „Опожаряването на „Царските конюшни“ категорично не е свързано с опити за последващо застрояване.  \r\nБиляна ИВАНОВА", "date": "2018.07.31", "title": "Статутът на „Царските конюшни“ ще стане ясен след 15 август, МВР ще възстанови изгорелия покрив (ОБЗОР)"}
{"url": "http://www.focus-news.net/news/2018/07/31/2551768/tehran-times-po-otnoshenie-na-sporazumenieto-za-iranskata-yadrena-programa-topkata-e-na-terena-na-evropa.html", "text": "Президентът на Иран Хасан Роухани заяви, че за страната е важно ЕС да заеме „прозрачни“ позиции по отношение на споразумението за ядрената програма на Техеран – Общият всеобхватен план за действие, пише   Tehran Times. \r\n„Днес сме на важно разклонение по отношение на споразумението. Прозрачното изразяване на европейските позиции след нелегалното изтегляне на САЩ от него е важно за иранския народ“, заяви Роухани по време на срещата си с новия посланик на Великобритания в Техеран Роб Макайр. Той допълни, че в момента „топката е на терена на Европа“.  \r\n„Ислямската република никога не е искала регионално напрежение и не иска да причини проблеми в международните морски пътища, но ние никога няма да изоставим правото си да изнасяме петрол“, допълни той. \r\nПрезидентът на САЩ Доналд Тръмп обяви излизането на Вашингтон от ядреното споразумение на 8 май и нареди подновяването на санкциите спрямо Иран.  За да спаси споразумението върховният представител на ЕС по външната политика и политиката на сигурност Федерика Могерини обяви, че Иран и оставащите страни от споразумението са се разбрали да продължат преговорите за запазването му.  Виктор Турмаков", "date": "2018.07.31", "title": "Tehran Times: По отношение на споразумението за иранската ядрена програма топката е на терена на Европа"}
{"url": "http://www.focus-news.net/news/2018/07/31/2551771/sport-dinamo-zagreb-i-shkendiya-tetovo-se-klasiraha-na-treti-predvaritelen-krag-na-shampionskata-liga.html", "text": "Израелският Aпоел-Бер Шева завърши наравно 2:2 мача-реванш от втори предварителен кръг на Шампионската лига срещу Динамо-Загреб. Хърватският отбор се класира в следващия кръг, след като първия мач завърши с 5:0 в негова полза. \r\nВ друг мач от кръга реваншът между молдовския Шериф и македонския Шкендрия-Тетово завърши с нулево равенство. Македонският отбор продължава напред след като спечели първия мач с 1:0. \r\nВ трети кръг Шкендрия се изправя срещу Залцбург, докато Динамо очаква победителя от мача Астана- Мидтюлан.   Виктор Турмаков", "date": "2018.07.31", "title": "Спорт: Динамо-Загреб и Шкендия-Тетово се класираха на трети предварителен кръг на Шампионската лига"}
{"url": "http://www.focus-news.net/news/2018/07/31/2551770/politico-frenskoto-pravitelstvo-otselya-sled-dva-vota-na-nedoverie-zaradi-skandala-s-prezidentskiya-ohranitel.html", "text": "Скандалът около охранителя на президента на Франция Еманюел Макрон , който срина рейтинга му, се премести в парламента, където депутатите обсъдиха и гласуваха по два вота на недоверие срещу правителството му,  които в последствие не преминаха, предава   Politico. \r\nПървият, предложен от дясната Републиканска партия бе отхвърлен, след като за него гласуваха 143 депутати при необходими 289. Вторият, предложен от левицата получи дори по-малка подкрепа – едва 74 гласа.  \r\nТеоретично успешният вот щеше да свали правителството, водено от министър-председател Едуар Филип от партията на Макрон „Република, напред“, но това е невъзможно предвид това, че тя притежава 312 места в парламента от възможни 577. \r\nНо вотовете и дебата продължават да държат скандала под обективите, откакто във медиите бе публикуван материал как охранителя на Макрон – Александър Бенала бие протестиращи. Историята доминира френската преса от тогава и доведе до редица оставки в Елисейския дворец, до парламентарно разследване и до реч на президента, в която той пое отговорност. \r\nРепубликанската партия мотивира своето предложение за вот на недоверие със „сериозните нарушения във функционирането на нашите институции на най-високо равнище“.  Лявата коалиция на социалистите, комунистите и представителите на партия „Непреклонна Франция“ разкритикуваха „авторитаризма и чувството на ненаказаност на най-високи държавни равнища“. \r\nЕдуар Филип защити правителството, посочвайки, че Бенала е наказан и че е започнало разследването, веднага след като скандалът излиза наяве.  „Не е разкрито нито съществуването на паралелни структури, нито монархически излишък, нито обща ненаказаност“, заяви той по време на дебатите. Според него опозицията политизира скандала, за да очерни президента и да забави реформите му.   Виктор Турмаков", "date": "2018.07.31", "title": "Politico: Френското правителство оцеля след два вота на недоверие заради скандала с президентския охранител"}
{"url": "http://www.focus-news.net/news/2018/07/31/2551773/kurir-makedoniya-v-sarbiya-vavezhdat-globi-ako-ne-se-izpolzva-kirilitsa.html", "text": "Сръбското правителство, по предложение на Министерството на културата ще създаде Съвет за сръбския  език, който ще бъде задължен да се грижи за спазването на служебно и публичната употреба на кирилицата. Нарушителите ги заплашват сериозни глоби, предава македонското електронно издание   „Курир“. \r\nСъветът ще има девет членове, които заедно със Сръбския комитет по стандартизация ще отговарят за стандартизацията, насърчаването, подобряването и защитата на писмения и официалния език. \r\nТова ново предложение трябва да се приложи с новия Закон за официалното използване на езика. \r\nСпоред него общуването в държавните, провинциалните и местните органи на самоуправление ще трябва да бъде на сръбски език и на кирилица. \r\nСъщото ще важи и за образователни и научни институции и медиите, които имат държавно участие, както и за електронните медии с национални, регионални и местни честоти. \r\nКирилицата ще бъде задължително и за всички публични предприятия и институции и фирми с мажоритарен държавен капитал, както и за професионалните асоциации, които представляват своята област на национално и международно ниво. \r\nЧленовете на Съвета за сръбския език ще бъдат назначени от правителството на Сърбия, а доклад за работата ще представят на Парламента поне веднъж годишно.  \r\nПредложеното законодателство определя латиницата като помощно писмо, и ако нещо се изписва на двете писма, кирилицата трябва да има приоритет. \r\nАко институциите, които  са длъжни да използват кирилицата нарушат тази разпоредба, ги заплашва глоба от между 5000 (42,35 евро) и 100,000 динара (847 евро). Наказанието за фирмите, които с латиница изписват името на стоките и услугите, ръководство за употреба, или гаранционната карта ще бъде от 500000 до един милион динара (8470 евро).  Виктор Турмаков", "date": "2018.07.31", "title": "„Курир“ (Македония): В Сърбия въвеждат глоби, ако не се използва кирилица"}
{"url": "http://www.focus-news.net/news/2018/07/31/2551753/150-hil-leva-poveche-shte-dade-pravitelstvoto-za-horata-s-uvrezhdaniya-prez-sledvashtata-godina-obzor.html", "text": "Премиерът Бойко Борисов обяви, че следващата година правителството ще даде 150 млн. лева повече за информационната система за хора с увреждания. В Министерски съвет се проведе среща между него и представители на хората с увреждания, която продължи повече от 5 часа. На този етап информационната система струва близо 2 млн. лева, дадени са и допълнителни 500 хил. лева. Премиерът коментира, че въпреки отделените средства, има мнения, че системата не работи и не носи никаква информация. „Значи правителството е осигурило достатъчно средства, но целият контрол, организация и практика се оказва, че не са достатъчно ефективни“, посочи Борисов. Той цитира, че според информационната система над 700 хил. хора с увреждания трябва да получат помощ, но ще бъде проверено дали всички съществуват реално. Премиерът Борисов обясни, че продължава работата по законите, които трябва да влязат септември – законите за хората с увреждания, за личната помощ и за социалните услуги. Майките на деца с увреждания излязоха от работната група, която изготвя промените в законите. Днес Борисов обяви, че те ще се върнат в групата. Той беше категоричен, че сигналите за нередности, които майките подават, веднага ще се проверяват от полицията или Прокуратурата. „В тази посока сме се разбрали да станем активни участници, а не само наблюдатели“, заяви премиерът. От своя страна, представители на родителите на деца с увреждания уточниха, че днес са обсъдени основни теми, но отново ще имат среща с премиера Бойко Борисов следващия вторник. По думите им палатките пред парламента ще останат, докато проблемите на децата с увреждания не се решат напълно. На 29 юли социалният министър Бисер Петков заяви, че трябват още 100 млн. лева, за да получават хората с увреждания месечна помощ, обвързана с прага на бедност. На 30 юли в столицата се проведе национален протест под надслов „Системата убива - всички“. Той започна пред сградата на Народното събрание, където се събраха стотици души от цялата страна, облечени с черни тениски с надпис \"Системата ни убива\". След това протестиращите се насочиха към сградата на Министерския съвет, а накрая се върнаха отново в палатковия си лагер до парламента. Исканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка.  \r\nБиляна ИВАНОВА", "date": "2018.07.31", "title": "150 хил. лева повече ще даде правителството за хората с увреждания през следващата година (ОБЗОР)"}
{"url": "http://www.focus-news.net/news/2018/07/31/2551774/reuters-prokuraturata-na-sasht-razkri-che-bivshiyat-savetnik-na-donald-tramp-pol-manafort-ima-30-smetki-v-chuzhbina.html", "text": "Бившият председател на предизборната кампания на президента на САЩ Доналд Тръмп Пол Манафорт е имал повече от 30 банкови сметки в три други държави, „за да получава и крие“ своя приход от Украйна, съобщава федералната прокуратура, цитирана от   Reuters. \r\nУзо Асоне, един от членовете на екипа на специалния прокурор Робърт Мюлер, който разследва предполагаемата руска намеса на изборите в САЩ през 2016 г., направи този коментар по време на встъпителната реч по време на процеса срещу Манафорт във федералния съд на щата Вирджиния.  Виктор Турмаков", "date": "2018.07.31", "title": "Reuters: Прокуратурата на САЩ разкри, че бившият съветник на Доналд Тръмп Пол Манафорт има 30 сметки в чужбина"}
{"url": "http://www.focus-news.net/news/2018/07/31/2551769/fokus-makedoniya-vmro-dpne-do-dni-shte-reshi-dali-da-boykotira-referenduma-za-imeto.html", "text": "Генералният секретар на основната македонска опозиционна партия  ВМРО-ДПМНЕ Игор  Янушев обяви, че в близките дни ще се реши дали тя ще бойкотира референдума за договора с Гърция, предава македонският    „Фокус“  \r\n„ВМРО-ДПМНЕ е демократична партия, всеки има право на мнение. Ще съобщим официалните си позиции“, заяви Янушев, отговаряйки на журналистически въпрос дали призивът за бойкот на депутата от партията Антонио Милошовски е позиция на политическата организация. \r\nЯнушев повтори позицията на партията, че тя не е съгласна с въпроса на референдума и че според нея той е двусмислен.   Виктор Турмаков", "date": "2018.07.31", "title": "„Фокус“ (Македония): ВМРО-ДПНЕ до дни ще реши дали да бойкотира референдума за името"}
{"url": "http://www.focus-news.net/news/2018/07/31/2551752/anadolu-agency-ankara-predupredi-vashington-che-ima-alternativi-za-f-35-i-vsichko-drugo.html", "text": "Турция не е държава, която може да бъде притисната лесно, заяви говорителят на турския президент Ибрахим Калън във вторник, предава  Anadolu Agency . \r\n„Всички трябва да разберат. Независимо дали става дума за (изтребителите) F-35 или за друго. Турция има алтернативи“, подчерта Калън, в отговор на заплахите на Вашингтон да въведе санкции срещу Анкара или да спре продажбите на оръжия за Турция. \r\n„САЩ ни заплашват, като за повод използват текущ правен казус, това е неприемливо“, обясни говорителят на Реджеп Таийп Ердоган в резиденцията му в Анкара. \r\n„Всички трябва да се съобразят с текущото дело срещу пастор Брънсън“, подчерта Калън. \r\nМедията обяснява, че поредният повод за влошаването на отношенията между САЩ и Турция е арестуването на американския пастор Крейг Брънсън през декември 2016 година за тероризъм, във връзка с което американският президент Доналд Тръмп заплаши да наложи санкции на Анкара. \r\nОсвен това, американският Конгрес се опита да наложи законови ограничения за продажбата на изтребители от пето поколение F-35 на Турция заради арестите на американски граждани в страната и покупката на руски системи за противовъздушна и противоракетна отбрана С-400.  \r\nКалън припомни, че договорът за F-35 е подписан и от двете страни, но дори и той да бъде отменен, Турция има и други алтернативи. Освен това той посочи, че не очаква увеличилите се търкания между Анкара и Вашингтон да имат негативно влияние върху прилагането на „пътната карта“ за сирийския район Манбидж и че досега това не се е случило. \r\n„Войната ни срещу терористичните заплахи, произтичащи от сирийска територия, ще продължи с решимост“, категоричен е говорителят на турския президент. \r\nСъщо така той анонсира, че Реджеп Таийп Ердоган ще обяви 100-дневния си план за действие на 3 август. „А стратегическия план за периода 2019 – 2023 година ще бъде готов през ноември“. \r\nПревод и редакция:", "date": "2018.07.31", "title": "Anadolu Agency: Анкара предупреди Вашингтон, че има алтернативи за F-35 и всичко друго"}
{"url": "http://www.focus-news.net/news/2018/07/31/2551772/mkd-makedoniya-gratskata-politsiya-otkri-oshte-dve-zhertvi-ot-pozharite-broyat-na-zaginalite-dostigna-do-93.html", "text": "Гръцката полиция съобщи, че е открила в морето две нови тела на загинали от пожарите край Атина, което означава, че броят на жертвите от бедствието  нараства до най-малко 93 души. Патрулите продължават да претърсват морето, за да открият други жертви, предава скопското електронно издание  „МКД“. \r\nПървото тяло е открито във водите на Мати, най-тежко пострадалото от пожарите селище край Атина, а второто в Сароническия залив на западния бряг на Атика. Полицията съобщава, че все още 25 души се смятат за изчезнали и че в момента продължава идентификацията на 28 жертви. \r\nДевет дни след пожарите властите и доброволците продължават да помагат на жертви, които са загубили близките и домовете си.  Виктор Турмаков", "date": "2018.07.31", "title": "„МКД“ (Македония): Гръцката полиция откри още две жертви от пожарите – броят на загиналите достигна до 93"}
{"url": "http://www.focus-news.net/news/2018/07/31/2551718/predsedatelyat-na-makedonskiya-parlament-talat-dzhaferi-dogovorat-s-gartsiya-vliza-v-darzhaven-vestnik-sled-referenduma.html", "text": "Председателят на македонския парламент Талат Джафери преосмисли позицията си. Ако преди една седмица той казваше, че Законът за ратифициране на Договора между Македония и Гърция ще бъде изпратен за обнародване в Държавен вестник преди провеждането на референдума, във вторник той заяви, че въпросният закон ще бъде обявен, след като излязат резултатите от гласуването на 30 септември, предава  излъчващият на албански скопски телевизионен канал „Алсат – М“ . \r\n„Смятам, че най-подходящото време за обнародване на закона ще бъде, след като гражданите се изкажат на референдума. Според мен, това е най-добрият начин той да влезе в сила“, заяви Джафери. \r\nНо, тази съдба няма да бъде споделена от Закона за употреба на езиците. Председателят на македонския парламент във вторник не конкретизира кога би могъл да го изпрати за обявяване в Държавен вестник. \r\nСред другото, за което говори Джафери, е това, че Законът за референдумите не предвижда провеждане на политическа кампания, но все пак партиите, които излязоха с единна позиция за допитването на първата лидерска среща, под лозунга Коалиция за интеграция на Македония в НАТО и ЕС, ще провеждат срещи с гражданите по места. \r\nПо думите на политика, този вид кампания може да започне 20 дена преди датата на провеждане на допитването, а в деня преди гласуването важи принципа на деня за размисъл и се забранява агитацията. Централната избирателна комисия на страната трябва да обяви резултатите от референдума най-късно 15 дни след него. \r\nПревод и редакция:", "date": "2018.07.31", "title": "Председателят на македонския парламент Талат Джафери: Договорът с Гърция влиза в Държавен вестник след референдума"}
{"url": "http://www.focus-news.net/news/2018/07/31/2551775/kathimerini-predsedatelyat-na-gratskata-opozitsiya-iska-ostavki-vav-vrazka-s-pozharite.html", "text": "Председателят на основната гръцка опозиционна партия „Нова Демокрация“ Кирякос Мицотакис разкритикува министър-председателя Алексис Ципрас, че няма оставки след смъртоносните пожари край Атина от миналата седмица, пише   Kathimerini. \r\n„Поемането на политическата отговорност трябва да се съпроводи от действия и оставката е акт на лична отговорност“, заяви Мицотакис. Той допълни, че регионалният управник на областта Атика Рена Дуру, генералният секретар на гражданската защита Янис Капакис и директорът на пожарната генерал-лейтенант Сотирис Терзудис „не трябва да остават на позициите си“. \r\n„Ще направя всичко възможно да открия отговори на всички въпроси и да има отговорност. В момента се справяме с безпрецедентна трагедия“, допълни опозиционерът. \r\nМицотакис бе разкритикуван от правителството, че „се опитва да се възползва от болката и загубата на гражданите“. „Човешкият живот не може да бъде обект на политически цели“, допълни той.  Виктор Турмаков", "date": "2018.07.31", "title": "Kathimerini: Председателят на гръцката опозиция иска оставки във връзка с пожарите"}
