{"url": "http://www.focus-news.net/news/2019/09/09/2696923/sofiya-ogranichava-se-dvizhenieto-v-aktivnata-lenta-v-tunel-trayanovi-vrata-na-avtomagistrala-trakiya-v-posoka-burgas-na-10-septemvri.html", "text": "Ограничава се движението в активната лента в тунел „Траянови врата“ на автомагистрала „Тракия“ в посока Бургас от 10.00 ч. до 15.30 ч. на 10 септември поради ремонт на противопожарната система. Това съобшиха от пресцентъра на  Агенция „Пътна инфраструктура“ . Трафикът ще се осъществява в изпреварващата лента. \r\nАгенция „Пътна инфраструктура“ съветва шофьорите да карат внимателно, да спазват стриктно пътната сигнализация, както и правилата за безопасност и движение по пътищата.", "date": "2019.09.09", "title": "София: Ограничава се движението в активната лента в тунел „Траянови врата“ на автомагистрала „Тракия“ в посока Бургас на 10 септември"}
{"url": "http://www.focus-news.net/news/2019/09/09/2696986/sport-germaniya-pobedi-severna-irlandiya-kato-gost-s-20.html", "text": "Футбол: Отборът на Германия победи Северна Ирландия като гост с 2:0 в квалификация за ЕВРО 2020. Головете отбелязаха Марсел Халстенберг в 48-ата минута и Серж Набри в последната минута на добавеното време. След победата Германия излезе начело на група “C” с 12 точки, колкото има и Северна Ирландия. \r\nИзиграха се още девет евроквалификации:  \r\nЕстония – Холандия  0:4 \r\nЛатвия – Северна Македония  0:2 \r\nПолша – Австрия  0:0 \r\nРусия – Казахстан  1:0 \r\nСан Марино – Кипър  0:4 \r\nАзербайджан – Хърватия  1:1 \r\nСловения – Израел  3:2 \r\nШотландия – Белгия  0:4 \r\nУнгария – Словакия  1:2", "date": "2019.09.09", "title": "Спорт: Германия победи Северна Ирландия като гост с 2:0"}
{"url": "http://www.focus-news.net/news/2019/09/09/2696918/aktsenti-v-sutreshniya-blok-dobro-utro-balgariya-po-radio-fokus-na-10-septemvri.html", "text": "Преди началото на учебната година ще поговорим за правилата за хранене на учениците и как чрез менюто може да се подсигури по-добра работоспособност, както и кой е най-добрият хранителен режим. По тези и други въпроси в сутрешния блок  „Добро утро, България“  на  Радио „Фокус“  очаквайте разговора с проф. д-р Божидар Попов, председател на дружеството по хранене и диететика. След 8 часа ще поставим въпроса за тона на комуникация и компроматите в започналата предизборна кампания и трябва ли да се очертаят допустими граници. И още, социологическите проучвания за евроизборите се разминаха с действителните резултати. Как ще се позиционират на местните? Тези и други теми ще коментираме с политолога Стойчо Стоев. Пред какви проблеми е изправена торовата индустрия у нас. Как повишаването на цените на природния газ и квотите за въглеродни емисии  се отразяват на работата и инвестиционната политика на „Неохим“ Димитровград, ще ни каже Стефан Димитров, прокурист на дружеството. Преди броени дни в град Симитли бе открит уникален музей за Югозападна България – „Симитлия – древната земя на кукерите“. Още информация ще чуем от колегата от Радио „Фокус“ – Пирин Ливия Нинова. Капсула на времето за идните поколения ще поставят в Етнографската къща в Асеновград, повече подробности ще разберем от Тони Михайлов, РФ Пловдив.", "date": "2019.09.09", "title": "Акценти в сутрешния блок „Добро утро, България“ по Радио „Фокус“ на 10 септември"}
{"url": "http://www.focus-news.net/news/2019/09/09/2696921/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма са въведени ограничения за движението на автомобилите. \r\nВенцеслав ИЛЧЕВ", "date": "2019.09.09", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/09/2696919/gerb-sofiya-maya-manolova-ne-poznava-izbornoto-zakonodatelstvo-i-printsipite-za-provezhdane-na-kampaniya.html", "text": "Мая Манолова не познава изборното законодателство и принципите за провеждане на кампания. Това се посочва в позиция на ГЕРБ-София, изпратена от пресцентъра на  партията . В позицията ГЕРБ-София категорично се противопоставя на изказване на Мая Манолова, в което тя настоява действащият кмет на София Йорданка Фандъкова да излезе в отпуск до започването на предизборната кампания. \r\n\"От ГЕРБ-София бихме искали да напомним на г-жа Мая Манолова следното: \r\n1.\tГ-жа Йорданка Фандъкова е законно избран и действащ кмет на София. Към момента тя продължава да изпълнява задълженията си като кмет на столицата. \r\n2.\tПредизборната кампания съгласно законодателството започва един месец преди датата на местните избори. След като бъде официално регистрирана като кандидат за кмет на София г-жа Фандъкова ще излезе в отпуск за периода на предизборната кампания. Трябва ли работата на Столична община да бъде преустановена и да се създават затруднения пред гражданите, за да води безпроблемно един от кандидатите за кмет на София своята кампания? \r\nГЕРБ-София категорично не приема опитите за провокации от страна на кандидат, който би следвало добре да познава законодателството и принципите за провеждане на предизборна кампания. \r\nНапомняме на г-жа Мая Манолова, че тя е взела лично решение да подаде оставка като омбудсман, за да започне кампанията си по-рано и в разрез със законодателството\", се казва също в позицията на ГЕРБ-София.", "date": "2019.09.09", "title": "ГЕРБ-София: Мая Манолова не познава изборното законодателство и принципите за провеждане на кампания"}
{"url": "http://www.focus-news.net/news/2019/09/09/2696922/rossiyskaya-gazeta-sarbiya-nastoyava-za-adekvatna-otsenka-na-ustashkiya-teror-i-osazhdane-na-fashizma.html", "text": "Сърбия настоява за адекватна оценка на усташкия терор и осъждане на фашизма, пише руският вестник  “Российская газета“ . \r\nСръбският член на Президиума на Босна и Херцеговина (БиХ) Милорад Додик, президентът  и министър-председателят на Република Сръбска (РС), Желка Звианович и Радован Вискович, както и Дабробосанският митрополит на Сръбската православна църква Златоуст в събота в град Стари Брод на река Дрина, намиращ се на 15 километра разстояние от босненския град Вишеград откриха и осветиха паметник на жертвите на усташкия терор. \r\nУчастниците отдадоха почит на над 6 хиляди души, които са били убити брутално там през пролетта на 1942 г. по време на нечовешкото клане, организирано от мюсюлманска милиция от Източна Босна и „Черния легион“ - елитното военно формирование на Независимата държава Хърватия (НДХ), командвано от Юре Францич. \r\nМилорад Додик в своето обръщение посочи, че сръбският народ ще запази паметта на всички жертви на Втората световна война и ще отстоява правото си на свобода. \"Убийството на сърби беше официалната политика на НДХ. Сърбите, които дойдоха тук, очевидно е било предопределено да бъдат убити\", обобщи политикът. От своя страна Радован Вишкович припомни, че „има многобройни доказателства, че момичета и жени с деца, които не искат да останат в ръцете на прокудените, са скочили от скалите в студена река“. „Историците отбелязват, че в един от онези дни „326 момичета са се жертвали, скачайки в Дрина заедно“, - горчиво заяви той.„ Такъв пример за саможертва рядко се среща в историята. “ В тази връзка Желка Цвианович подчерта, че „сърбите трябва да създадат свои собствени защитни механизми, така че това никога да не се повтори“. \r\nЗаслужава да се отбележи, че марионетната Независима държава Хърватия (1941-1945) включваше част от съвременната Република Хърватия без Истрия и по-голямата част от Далмация, както и цяла съвременна Босна и Херцеговина, някои области на Словения и Срем. Усташкият концентрационен лагер Ясеновац се превърна в символ на престъпленията на НДК и е третият по брой жертви в Европа след Аушвиц и Треблинка. Тогава усташите обявиха за свои основни врагове православните сърби. Ръководителят на НДХ Анте Павелич и министърът на образованието писател Миле Будак искаха да решат радикално сръбския въпрос: една трета - да се унищожи, една трета - да се превърне насила в католици и една трета - да бъде изгонена в Сърбия. Лозунгът, измислен от Будак, гласеше: „Сърбите - на върбите“. Резултатите от геноцида, извършен с безусловната подкрепа на католическото духовенство, бяха ужасяващи: 299 православни църкви бяха унищожени, 240 000 сърби бяха насилствено прекръстени в римокатолическата вяра, а около 750 000 сърби бяха убити. \r\nМеждувременно в събота делегация на Министерството на отбраната на Сърбия не беше допусната в Хърватия, където официално се отбелязва Денят на мъчениците в Ясеновац. \"Хърватската държава трябва да се извини за това. Хърватската държава ще трябва да каже, че няма нищо общо с това, и ако има нещо общо с това, да обясни как е възможно да се забрани посещението на гробовете в Ясеновац. Може ли това да се случи в някоя друга държава в Европа? Коя държава в света ще забрани, да речем, на евреите да пътуват до Аушвиц? Коя държава в света би могла да направи това, ако не продължи да следва фашистката идеология на Павелич? \" - попита сръбският министър на отбраната Александър Вулин. \r\nИзданието припомня, че на събитията, проведени на 1 септември във Варшава по случай 80-годишнината от избухването на Втората световна война, бяха направени шокиращи изявления, по-специално, че хърватският народ е направил най-голям принос за антифашистката борба в Европа. „Тук сме, за да отдадем почит на всички жертви на войната, както в Полша, която за първи път влезе в борбата срещу нацизма, така и във всички останали държави, които защитаваха свободата и мира в Европа и света като цяло. Хърватският народ, предвид общото население направи най-големия принос за антифашистката борба в Европа - повече от половин милион хърватски граждани взеха участие в нея “, каза хърватският президент Колинда Грабар-Китарович, забравяйки, очевидно, чудовищните престъпления на марионетката Независима държава Хърватия. \r\n \r\n  Юлиян Марков", "date": "2019.09.09", "title": "„Российская газета“: Сърбия настоява за адекватна оценка на усташкия терор и осъждане на фашизма"}
{"url": "http://www.focus-news.net/news/2019/09/09/2696924/afp-kristalina-georgieva-e-edinstveniya-kandidat-za-direktor-na-mvf.html", "text": "Главният изпълнителен директор  на Световната банка Кристалина Героргиева е единствения кандидат за директор на МВФ, съобщиха от Международния валутен фонд (МВФ), цитиран от  AFP .  \r\nКристалина Георгиева от България, понастоящем главен изпълнителен директор на Световната банка, е без конкуренция за поста на бившия управляващ директор Кристин Лагард, която бе избрана да ръководи Европейската централна банка. \r\n \r\n  Юлиян Марков", "date": "2019.09.09", "title": "AFP: Кристалина Георгиева е единствения кандидат за директор на МВФ"}
{"url": "http://www.focus-news.net/news/2019/09/09/2696920/kaloyan-pargov-bsp-sofiya-neka-stane-yasna-prichinata-za-aresta-na-yuriy-borisov-tekat-vsyakakvi-spekulatsii-i-mogat-da-badat-izpolzvani-v-predizbornata-kampaniya.html", "text": "Нека стане ясна причината за ареста на Юрий Борисов -  текат всякакви спекулации и могат да бъдат използвани в предизборната кампания. Това каза председателят на Градския съвет на БСП София и член на Изпълнителното бюро на партията Калоян Паргов във връзка с ареста на Юрий Борисов, предаде репортер на  Агенция \"Фокус\" . Паргов посочи, че е разбрал за него преди час. \"Нямам информация с какви мотиви е задържан г-н Борисов. Надявам се,  част по-скоро компенетните органи да осветлят повече светлина по случая и какви са мотивите. Все пак в надвечерието на празника на русофилите на Копринка на 14 септември, пък и днешната дата някак си започна отново да буди спекулации в обществото защо на 9 септември. Някои дори казаха \"Връща ли се фашизмът?\", допълни още Паргов и посочи, че не му се иска да влиза в такива краски. \"Нека все пак да стане ясно от компетентните органи каква е причината за този арест, защото все пак е притеснително\", допълни още Паргов. Той посочи, че Юрий Борисов е бил дългогодишен член на партията, както и на националните ръководства. \"В последните 15 години е по-познат в житието и битието си на активен участник в русофилското движение и неговото ръководство\", обясни още Паргов. На въпрос дали са разпитвани членове на БСП, Паргов поясни, че доколкото е разбрал са разпитвани членове на ръководството на \"Русофили\". \"Сега това е много тежко обвинение. За него трябва да има сериозни доказателства, които са свързани с устоите на държавата и с националната сигурност, затова трябва да бъде дадена час по-скоро светлина. В момента текат всякакви спекулации, оттук нататък в една или друга степен използвано включително подозирам и в политическата кампания на местните избори, особено в София\", заяви още Паргов във връзка с информацията, че Борисов е арестуван за шпионаж.  \r\nДеница КИТАНОВА", "date": "2019.09.09", "title": "Калоян Паргов, БСП - София: Нека стане ясна причината за ареста на Юрий Борисов -  текат всякакви спекулации и могат да бъдат използвани в предизборната кампания"}
{"url": "http://www.focus-news.net/news/2019/09/09/2696928/desetki-grazhdani-sa-se-sabrali-na-bratskata-mogila-za-da-otbelezhat-9-septemvri.html", "text": "Десетки граждани са се събрали на Братската могила, за да отбележат 9 септември, предаде репортер на  Агенция \"Фокус\" .На братската могила ще бъдат отбелязани 75 години от 9 септември 1944 г. с  тържественото честване. Честването е организирано от Градския съвет на БСП - София.  На събитието присъстват лидерът на Градския съвет на БСП - София Калоян Паргов, заместник-председателят на ПГ на \"БСП за България\" Георги Свиленски, Атанас Зафиров, член на Изпълнителното бюро на паритята, общински съветници от БСП в София и други.  \r\nПреди това лидерът на столичните социалисти Калоян Паргов поднесе цветя на паметника на Съветската армия. Освен него цветя поднесоха и граждани, лидерът на АБВ Румен Петков и заместник-председателят на АБВ - София Пламена Заячка.  \r\nДеница КИТАНОВА", "date": "2019.09.09", "title": "Десетки граждани са се събрали на Братската могила, за да отбележат 9 септември"}
{"url": "http://www.focus-news.net/news/2019/09/09/2696917/kaloyan-pargov-bsp-sofiya-ima-hora-za-koito-9-septemvri-e-denyat-na-svobodata.html", "text": "Има хора, за които 9 септември е денят на свободата. Това каза лидерът на Градския съвет на БСП - София и член на Изпълнителното бюро на партията Калоян Паргов пред журналисти във връзка с 9 септември, предаде репортер на  Агенция \"Фокус\" .  \r\n\"Първо 75 години от 9 септември са колкото много, толкова и малко време, за да може в рамките на последните 30 години историците да се разберат по значението на тази дата. Има много дискусии, спорове, остри при това, включително и протести на моменти. Има една група от обществото, за съжаление голяма част от нея не са между живите, но колцина от тях, които все още са живи, могат да потвърдят, че за тях 9 септември не е дискусионен. За тях 9 септември е денят на свободата, защото те са били смъртници по това време. Такъв е Ангел Вагенщайн\", заяви Паргов. По думите му това, което се случва в последните 30 години разделя обществото на комунисти, на анткомунисти, на фоби, на фили, без значение в коя посока на света. Считам, че това е една от големите беди на нашето обещство. Така или иначе 9 септември има място в българската история и се надявам, че след 10-15-20 години най-после духовете ще се умиротворят и ще можем исторически правдиво да гледаме на тази дата в българската история.  \r\n \r\nДеница КИТАНОВА", "date": "2019.09.09", "title": "Калоян Паргов, БСП - София: Има хора, за които 9 септември е денят на свободата"}
{"url": "http://www.focus-news.net/news/2019/09/09/2696929/predstoyashti-mezhdunarodni-sabitiya-za-10-septemvri-agentsiya-fokus.html", "text": "*** \r\nХонконг. Редовна пресконференция на управителя на града Кари Лам \r\n \r\n*** \r\nПекин. Визита на президента на Казахстан Касим-Жомарт Токаев \r\n \r\n*** \r\nБрюксел. Урсула фон дер Лайен ще обяви проектосъстава на новата Европейска комисия \r\n \r\n*** \r\nРим. Вот на доверие за новото правителство в Сената \r\n \r\n*** \r\nМадрид. Визита на еврокомисаря по търговията Сесилия Малстрьом \r\n \r\n*** \r\nМосква. Визита на външния министър на Етиопия Геду Андрагачу \r\n \r\n*** \r\nКиев. Пресконференция на освободения от Русия украински режисьор Олег Сенцов \r\n \r\n*** \r\nЖенева. Реч на пакистанския външен министър пред Съвета за правата на човека на ООН \r\n \r\n*** \r\nУинипег (Канада). Провинциални избори в Манитоба \r\n \r\n*** \r\nХараре. Прощаване с Робърт Мугабе в родното му село \r\n \r\n*** \r\nМексико Сити. Визита на Федерика Могерини \r\n \r\n*** \r\nМексико Сити. Мексиканско-американска работна среща за миграцията", "date": "2019.09.09", "title": "Предстоящи международни събития за 10 септември  (Агенция \"Фокус\")"}
{"url": "http://www.focus-news.net/news/2019/09/09/2696635/predstoyashti-sabitiya-v-stranata-za-9-septemvri-agentsiya-fokus.html", "text": "*** \r\n \r\nОт 10.45 до 11.00 часа в Градска художествена галерия \"Дечко Стоев\" – Поморие Министърът на образованието и науката Красимир Вълчев ще отговаря на въпроси от медиите. \r\n \r\n*** \r\n \r\nОт 16.30 ч. Калоян Паргов, членове на Изпълнителното бюро и на Градския съвет на БСП - София, народни представители и общински съветници от групите на социалистите ще поднесат цветя на паметника на Незнайния воин. В 17.00 часа - те ще положат цветя и на паметника на Съветската армия. \r\n \r\n*** \r\n \r\nОт 14.00 часа Мая Манолова ще внесе в деловодството на ул. „Московска“ 33 писмо за разрешение за разполагане на информационни точки и информационен център за нуждите на кампанията й като кандидат за кмет на Столична община. \r\n \r\n*** \r\n \r\nОт 17.30 ч. до 19.30 ч. форум „Искаме образование на бъдещето“ в галерия „КредоБонум“ (ул. „Славянска“ № 2). \r\n \r\n*** \r\n \r\nВ 18.00 часа започва тържественото честване на 75-ата годишнина от 9 септември 1944 г. на Братската могила. \r\n \r\n*** \r\n \r\nОт 16.00 в РКИЦ в София ще се състои тържествено откриване на документална изложба „Към 75-та годишнина от освобождението на Източна Европа от нацизма. България“. \r\n \r\n*** \r\n \r\nОт 11.00 ч. ще се проведе поход, свързан с комунистическото минало на България.  \r\n \r\n*** \r\n \r\nОт 11.00 ч. в двора на учебната база на НСА ще се проведе официална церемония по откриване на модернизирана учебна база. Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемонията. \r\n \r\n*** \r\n   \r\nОт 11.00 ч. ще се проведе научна кръгла маса „Пропаганда и власт в народната република“ ще се проведе в Регионален исторически музей. \r\n \r\n*** \r\n   \r\nОт 17.00 ч. ще се проведе информационна среща по програма „Академия за местни предприемачи“ в зала 101 на Община Благоевград. \r\n \r\n*** \r\n \r\nЩе се проведе Международният музикален конкурс „Надежди, таланти, майстори“.„ \r\n \r\n*** \r\n \r\nОт 17.00 ч. ще бъдат посрещнати чудотворните икони на Пресвета Богородица \"Скоропослушница\" и Пресвета Богородица „Касперовска“ от гр. Ананиев – Украйна и Вечерно богослужение в храм „Св. Успение Богородично“. \r\n \r\n*** \r\n \r\nОт 10.00 ч в аудиториум „Магнум” на Втора клинична база Медицинският университет открива новата учебна година. \r\n \r\n \r\n \r\n \r\n*** \r\n \r\nОт 11.30 часа  в Пресклуба на БТА ще даде пресконференция СДС - Плевен с участието на  д-р Марияна Лазарова - заместник-председател на националното ръководство на СДС и Пепо Петков - лидер на общинското ръководство на СДС в Плевен. \r\n \r\n*** \r\n   \r\nОбщинската избирателна комисия в Пловдив ще проведе първото си официално заседание. \r\n \r\n*** \r\n \r\nОт 9.30 ч. в зала 1 на Апелативен съд Пловдив ще разгледа дело ВНОХД №368/2019 г. по протест на Пловдивска окръжна прокуратура срещу присъда на Окръжен съд срещу обвиняемия М. Ш.  \r\n \r\n*** \r\n \r\nОт 10.00 ч. в зала 1 Апелативен съд Пловдив ще разгледа дело  ВНОХД №371/2019 г. на подсъдимият общински съветник в Стамболийски с инициали А. М., който обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.  \r\n \r\n*** \r\n \r\nОт 9.30 ч. в зала 1 Районен съд Пловдив ще разгледа дело НОХД 7757/16 г.  срещу подсъдимите са Иван Б. и Анна К. \r\n \r\n*** \r\n  \r\nОт 14.00 ч. в зала 10 Районен съд Пловдив ще разгледа дело НОХД 6780/2018 г. срещу подсъдимите  Васил Д. и Румен А. \r\n \r\n*** \r\n \r\nОт 9.00 ч. в зала 1 Окръжен съд Пловдив ще разгледа  дело НОХД №1209/2019 г. срещу подсъдимата Деляна Т.   \r\n \r\n*** \r\n \r\nМини „Марица Изток“ ще проведе дни на отворени врати  и пожаро-тактическо занятие в рудник „Трояново – 1“. \r\n \r\n*** \r\n \r\nОт 15.00 ч. ще се проведе  Областният съвет за хората с увреждания в зала 2 на О", "date": "2019.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2019/09/09/2696930/montana-30-godishen-parashutist-e-v-tezhko-sastoyanie-sled-skok-na-letishteto-kray-selo-erden.html", "text": "30-годишен парашутист е в тежко състояние след скок на летището край монтанското село Ерден, съобщиха за  Радио „Фокус“ – Видин  собствениците на  летището. Инцидентът е станал на 7 септември. Парушитистът е бил с група и с инструктор. Той има над 90 скока с парашут. От летището посочиха, че не е имало проблем с парашута, като парашутистът нормално се е отклонил при скока от самолета. Според тях обаче е направил неправилна маневра по посока на вятъра и се е забил в дървена ограда на бунгало. Настанен е с коремна травма в  МБАЛ „Д-р Стамен Илиев“ – Монтана и животът му все още е в опасност. \r\nАнна ЛОЗАНОВА", "date": "2019.09.09", "title": "Монтана: 30-годишен парашутист е в тежко състояние след скок на летището край село Ерден"}
{"url": "http://www.focus-news.net/news/2019/09/09/2696925/pregled-na-mezhdunarodnite-novini-do-18-chasa-agentsiya-fokus.html", "text": "Изпълняващият длъжността ръководител на Международната агенция за атомна енергия (МААЕ) Корнел Ферута призова Иран да „отговори бързо\" на въпросите на агенцията относно ядрената програма на Техеран, предава  AFP . \r\nФерута се обърна към борда на МААЕ ден, след като проведе среща с високопоставени ирански служители в Техеран. \r\nТой заяви, че в своите разговори „подчерта необходимостта Иран да реагира незабавно на въпроси на агенцията\", предупреждавайки, че „времето е от съществено значение\". \r\nПо-рано от МААЕ съобщиха, че Иран е въвел в експлоатация модерни ядрени центрофуги.   \r\nСлед излизането на САЩ от историческото споразумение за ядрената програма на Иран от 2015 г. съществуването на сделката. На фона на американските санкции Техеран на три пъти обяви, че съкращава изпълнението на договореностите, поети с подписването на споразумението. \r\n*** \r\n \r\n  Министър-председателят на Италия Джузепе Конте заяви в Долната камара, че новото му правителство ще се стреми да прокара „нов сезон на реформи“. Съответното премиерът подчерта при представяне на програмата си преди първия от два вота за доверие, с които изпълнителната власт трябва да преодолее в парламента, отбелязва италианската информационна агенция  ANSA . \r\nВторото правителство на Конте е съставено на база съюза между Движение „Пет звезди“ и лявоцентристката Демократическа партия (ПД). Двете партии, които са традиционни съперници, сключиха пакт, след като лидерът на „Лига“ и бивш министър на вътрешните работи Матео Салвини излезе от първото правителство на Конте миналия месец. Последният увери каза, че новото му правителство ще се отличава с „трезвост и строгост, така че нашите съграждани да могат да гледат на институциите с обновена вяра“. \r\nКонте каза, че „предизвикателството на вътрешния фронт“ е „разширяване на участието в  работата на сегменти от населението, които досега са били изключени. Тези (сегменти) са концентрирани преди всичко сред младите хора и жените, особено в Южна Италия“. \r\n*** \r\n \r\n  Парламентът на Обединеното кралство ще преустанови работа за срок от един месец, считано от понеделник вечер, предава британският телевизионен канал  Sky News . \r\nСъответното потвърди говорител на британския премиер Борис Джонсън, който разпореди пророгацията в опит да възпрепятства действията на депутатите, блокиращи стратегията му за излизане на страната от структурите на Общността.  \r\nСпирането на работата на британския парламент ще взезе в сила, независимо от изхода на повторното гласуване за провеждане на предсрочни парламентарни избори във Великобритания, допълни говорителят. \r\n*** \r\n \r\n  Министърът на външните работи на Франция Жан Ив Ле Дриан призова за отслабване на напрежението с Русия, предава  AFP . \r\nСъответното изявление първият дипломат на Париж направи след среща в Москва с представили на Министерството на външните работи на Руската федерация. „Настъпи времето, моментът е подходящ, за да работим за ограничаване на недоверието\", заяви Ле Дриан по време на пресконференцията в руската столица. \r\n*** \r\n \r\n  Председателят на партията „Лига“ и бивш министър на вътрешните работи Матео Салвини се включи в демонстрация пред долната камара на парламента, като увери, че участващите в акцията представляват „истинската Италия“, която иска предсрочни парламентарни избори в страната, предава информационната агенция  ANSA . \r\n„Днес разделението между затворения дворец и хората от улиците на Италия е очевидно\", подчерта Салвини. Бившият вътрешен министър обвини политиците, които – съгласно думите му, са се вкопчили в постовете си, като същевременно допълни, че „продължаваме да настояваме за чест и достойнство\". \r\nМеждувременно премиерът Джузепе Конте изнася реч пред Камарата на депутатите преди първия от двата вота за доверие към новия му кабинет. \r\n*** \r\n \r\n Македонски емигранти, които вчера протестираха пред македонското консулство в Мелбърн, подпалиха макети на премиера на Македония Зоран Заев и министъра на отбраната Радмила Шекеринска. Знамената на България и Гърция също бяха изгорени, а протестиращите скандираха „Никога Северна, само Македония!“, съобщава македонското електронно издание  “МКД“ \r\nЕмигрантите носеха знамена със слънцето от Кутлеш и ги развяха пред македонското консулство в Мелбърн, като издигнаха такова знаме и на пилона пред консулството. \r\n*** \r\n \r\n Лидерът на крайно дясната партия „Лига“ Матео Салвини заяви в понеделник пред протестиращите срещу новото правителство, от чийто състав той бе изключен, че ще представлява сериозна опозиция вътре и извън парламента, цитира думите му  AFP \r\n\"Ще бъдем сериозна опозиция в парламента, но и сред хората, на север и на юг, град след  град\", каза Салвини пред демонстрантите в Рим, докато премиерът Джузепе Конте се обърна към парламента преди гласуването на вот на доверие. \r\nПривържениците на антимигрантската „Лига“, както и на крайно дясното движение „Италиански братя“ протестираха близо до парламента, като някои от тях отправяха фашистки поздрав с дясната ръка. \r\n\"Днес част от Италия, мисля, че мнозинството в страната, излезе на улицата, за да поиска избори\", каза Салвини, след като се снима с привърженици. \r\nДесетки допълнителни полицейски служители охраняваха демонстрацията, по време на която протестиращите размахваха италиански знамена, а не партийни символи. \r\nМиналия месец Салвини фактически свали правителството,очаквайки, че ще бъдат назначени предсрочни избори, които ще го направят министър-председател, но коалиционният му партньор- антисистемното движение „5 звезди“ и Демократическата партия, които до скоро бяха непримирими противници, успяха да създадат коалиционно правителство и по-този начин предсрочните избори бяха избегнати. \r\n*** \r\n \r\n Главният изпълнителен директор  на Световната банка Кристалина Героргиева е единствения кандидат за директор на МВФ, съобщиха от Международния валутен фонд (МВФ), цитиран от  AFP .  \r\nКристалина Георгиева от България, понастоящем главен изпълнителен директор на Световната банка, е без конкуренция за поста на бившия управляващ директор Кристин Лагард, която бе избрана да ръководи Европейската централна банка.", "date": "2019.09.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/09/2696926/gd-granichna-politsiya-intenziven-e-trafikat-na-punktovete-kulata-makaza-kapitan-andreevo-dunav-most-ruse-na-zlatarevo-do-14-oktomvri-dvizhenieto-shte-bade-zatrudneno.html", "text": "Във връзка с извършване на ремонтно строителни дейности за времето до 14 октомври т. г. преминаването през ГКПП „Златарево“ ще бъде затруднено. Това съобщиха от  ГД „Гранична полиция“ . На границата с  Гърция на ГКПП „Кулата“ и ГКПП „Маказа“ трафикът е интензивен за леки автомобили и в двете посоки. Информацията за трафика на граничните пунктове е към 18.00 часа. На границата с Турция на ГКПП „Капитан Андреево“ трафикът е интензивен на изход за товарни автомобили. На границата с Румъния на ГКПП „Дунав мост-Русе“ трафикът е интензивен на изход за леки автомобили. На границата със Сърбия и Северна Македония  трафикът е нормален на всички гранични контролно-пропускателни пунктове.  \r\nОт съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет, ще  работи само по светлата част на денонощието – от 08.00 ч. до 22.00 ч.", "date": "2019.09.09", "title": "ГД „Гранична полиция“: Интензивен е трафикът на пунктовете „Кулата“, „Маказа“, „Капитан Андреево“, „Дунав мост-Русе“, на „Златарево“ до 14 октомври  движението ще бъде затруднено"}
{"url": "http://www.focus-news.net/news/2019/09/09/2696931/kaloyan-pargov-bsp-sofiya-da-ne-pozvolyavame-9-septemvri-da-bade-iztochnik-na-kompleksi-i-chuvstvo-za-malotsennost-datata-tryabva-da-e-povod-za-natsionalna-gordost.html", "text": "Не бива да позволяваме 9 септември да бъде  източник на комплекси и чувство за малоценност, той трябва да е повод за национална гордост. Това каза лидерът на Градския съвет на БСП - София Калоян Паргов в слово по повод тържественото честване на 9 септември на Братската могила в столицата, предаде репортер на  Агенция \"Фокус\" . Той посочи, че днес социалистите отново са се събрали на Братската могила, за да отдадат почит, да поднесат цветятата си. \"Да се преклоним пред паметта на всички борци срещу хитлеро-фашизма. 9 септември е началото на политическа, икономическа, социална и културна револиция в България. Той отбеляза, че някои малко чели го наричат преврат или окупация, но преди 75 г. страната ни е скъсала с нацизма. По думите му благодареине на приноса на България с антифашистката съпротива, участието в заключителния етап във Втората световна война с 40 хил убити, ранени и безследно изчезнали, териториалните претенции са отхвърлени, а репарациите намалени до 70 млн. долара. \"Казвам всичко това в отговор на днешните псевдоисторици и декларации от официални легитимни български институции, които отричат и заклеймяват 9 септември. Поемането на властта от правителството на Отечественият фронт сложи окончателен край на фашисткия режим у нас. 9 септември като дата принадлежи не само на комунисти, земеделци, на една или няколко партии. 9 септември е дело на целия български народ\", допълни още Паргов.  \r\n\"Не бива да позволяваме празникът да бъде източник на комплекси и чувство за малоценност, а да бъде повод за национална гордост. \"9 септември е неотменна част от българската история, писана от нашите майки и бащи\", заяви още Паргов. \"Честит празник, да живее социалистическият идеал\", допълни още той. \r\nДеница КИТАНОВА", "date": "2019.09.09", "title": "Калоян Паргов, БСП - София: Да не позволяваме 9 септември да бъде  източник на комплекси и чувство за малоценност, датата трябва да е повод за национална гордост"}
{"url": "http://www.focus-news.net/news/2019/09/09/2696638/pp-abv-shte-se-bori-za-razshiryavane-na-geografskoto-si-prisastvie-kato-kmetove-na-obshtini-i-obshtinski-savetnitsi-obzor.html", "text": "ПП АБВ се регистрира в ЦИК за местните избори с повече от 4000 подписа. На регистрацията присъстваха лидерът на АБВ Румен Петков и проф. Любомир Халачев, председател на Гражданския съвет на партията.  Към тях се присъединиха заместник-председателят на АБВ Любомира Ганчева и заместник-председателят на АБВ – София Пламена Заячка. Лидерът на АБВ Румен Петков направи  изявление пред медиите.  „За нас би било успех да разширим географското си присъствие като кметове на общини и общински съветници. Ние всъщност във вторник имаме заседание на Националния партиен съвет и там ще утвърдим повече от 200 кметове, с които участваме в различни формати. Това показва, че партията е в кондиция. Имаме човешки потенциал. Смея да твърдя, че предлагаме добри, силни решения. От малкото партии сме, които продължават да държат на българския дух, на българската интелигенция. Това се вижда много ясно в листите, които ще утвърдим във вторник. За нас това е въпрос на осъзнат избор. Ние не покажем ли на обществото нуждата да бъде утвърждавана българската духовност, писменост, образование, наука -  мисля, че след години може да бъде късно\", заяви още Петков. Лидерът на АБВ  подчерта благодарността си към Ивайло Калфин за ангажимента му да води листата на партията в София. \"Това е знак за голяма отговорност, гаранция за публичност в работата на Общинския съвет и достъпност на гражданите в нейната работа\", допълни още Петков. Той изрази убедеността си, че АБВ ще запази и разшири подкрепата си в София. \"Ще подкрепим Мая Манолова, защото това е начин да дадем нова атмосфера в София. Да покажем на гражданите, че са част от взимането на решението, а не потърпевши. Няма как да не предизвиква безпокойство фактът, че София е най-мръсната столица в Европа. Говоря като въздух. Не отричаме това, което е направено държа дебело да подчертая. Ние не водим кампания против г-жа Фандъкова, защото тя беше кмет в трудни условия. Трябва човек да е много изкривен, за да тръгне да го отрича, но на София е нужна нова атмосфера на работа на общинския съвет и нов тип контрол върху работата на администрацията. Чрез г-н Калфин и нашите представители ние можем да го гарантираме\", допълни още лидерът на АБВ. \r\n „Фокус“  припомня: АБВ ще се яви със самостоятелна листа за изборите в столицата и тя ще бъде оглавена от Ивайло Калфин. От партията няма да издигат кандидат за кметската надпревара, а ще подкрепят кандидатурата на Мая Манолова за кмет на София. Повече от 200 кандидат-кметове ще издигне АБВ на предстоящия местен вот в цялата страна.  \r\nДеница КИТАНОВА", "date": "2019.09.09", "title": "ПП АБВ  ще се бори за разширяване на географското си присъствие като кметове на общини и общински съветници (ОБЗОР)"}
{"url": "http://www.focus-news.net/news/2019/09/09/2696639/zasilen-trafik-prez-pochivnite-dni-obzor.html", "text": "В края на почивните дни очаквано трафикът по пътищата в страната, на граничните пунктове и на входовете и изходите за столицата бе засилен. Поради това от 14.00 ч. до 20.00 ч. бе спряно движението на камиони над 12 тона по автомагистралите и най-натоварените пътища. Целта бе повишаване на безопасността и увеличаване на пропускателната способност на инфраструктурата в края на почивните дни. Интензивен бе трафикът и по границата още от сутринта. Към сутрешните часове трафикът на входовете и изходите на столицата бе нормален. По-късно в следобедните часове той стана интензивен. През деня входно-изходните магистрали на София бяха наситени с допълнителни екипи на  \"Пътна полиция. Екипите следяха за скоростта и проверяваха водачите за употреба на алкохол и наркотици. По повод голямото прибиране „Фокус“ потърси  експертът по пътна безопасност Алекси Кесяков . Той призова участниците в движението да карат по-внимателно. По думите му засиленият трафик създава по-голямо напрежение. В област Бургас се образува колона от автомобили.  Голямо задръстване се образува по пътя Ахелой, Поморие, „Сарафово“, Бургас и Созопол.  Заради пътен инцидент в района на 154 км бяха блокирани трите ленти на магистрала \"Тракия\". Според първоначалната информация, около 15.05 часа лек автомобил се е ударил в разделителната мантинела. Няма сериозно пострадали.  Осем души пострадаха при катастрофа между автобус и ТИР при км 23 на АМ \"Хемус\" в посока Варна. Пътният инцидент е настъпил към 15.50 часа в района срещу паркинга при Жерково. Според първоначалната информация, автобус с пътници, пътувал по линията София - Монтана - Лом се е ударил в спрял в аварийната лента ТИР. Към мястото на произшествието незабавно са насочени екипи на \"Спешна помощ\" и пожарен автомобил.  Катя Сунгарска  обясни за „Фокус“, че 4-ма са в УМБАЛСМ „Н.И.Пирогов“, 2-ма в УМБАЛ „Св. Ана“, 2 в УМБАЛ „Царица Йоанна - Исул”. При катастрофа на пътя Казанлък – Бургас почина  12-годишно момче. Пътният инцидент е станал към 15.40 часа на пътя Казанлък - Бургас, малко преди Николаево.  \r\nЗадръстване имаше и по пътя по главен път Е-79 в платното в посока от Симитли към София . Над 3 км беше колоната от автомобили, образувала се по стария път между Симитли и село Жезница в посока Благоевград. Екип на \"Пътна полиция\" регулираше трафика. Причината за задръстването бе заради натоварения трафик в края на трите почивни дни по повод 6 септември. Малко преди разклона за село Железница в платното в посока Кулата бе възникнала катастрофа между два леки автомобила. Няма пострадали, нанесени са само материални щети. Трафикът по автомагистрала \"Тракия\" в посока София бе интензивен, но без колони от чакащи автомобили. Нормално бе движението и по останалите главни пътни артерии на територията на ОДМВР-София. При друг пътен инцидент в костинбродското село Драговищица е пострадал 15-годишен моторист. \r\nВременно изпълняващият длъжността началник на отдел \"Пътна полиция\" към СДВР  Любомир Костадинов  съобщи за „Фокус“, че  засилване на трафика в София имаше след 18.00 часа. Пътният поток беше увеличен в посока от Автомагистрала „Тракия“ и околовръстното откъм „Младост“. Не се получиха задръствания. След 21.00 часа беше възстановено движението на МПС над 12 т по всички автомагистрали в посока София.", "date": "2019.09.09", "title": "Засилен трафик през почивните дни (ОБЗОР)"}
{"url": "http://www.focus-news.net/news/2019/09/09/2696641/afp-afganistanskoto-pravitelstvo-privetstva-otmenyaneto-na-sreshtata-mezhdu-talibanite-i-tramp.html", "text": "Афганистанското правителство в Кабул приветства „искрените усилия на своите съюзници“, след като президентът на САЩ Доналд Тръмп отмени срещата си с талибански представители, във връзка с атентатите на групировката в столицата, предава  AFP . \r\n“Афганистанското правителство, във връзка с мира, оценява искрените усилия на своите съюзници и е отдадено на съвместната си работа със САЩ и другите си съюзници за постигнато на траен мир“, заяви в свое изявление президентът на страната Ашраф Гани. \r\nИзявлението идва след като Доналд Тръмп съобщи в „Туитър“, че е отменил планирани отделни преговори с талибански представители в Мериленд.  \r\nОтмяната на преговорите от страна на Вашингтон поставя под съмнение финализирането на мирните споразумения с талибанското движение, след като изглеждаше сякаш те вървят към края си, въпреки агресията на групировката.  \r\nПодкрепяното от САЩ правителство в Кабул беше притеснено от факта, че не беше допускано до преговорите, тъй като талибаните отказват да преговарят с него. \r\n„Винаги сме настоявали, че истински мир може да се постигне само ако талибаните престанат да убиват афганистанци и приемат примирие и разговори лице в лице с афганистанското правителство“, твърди президента Гани. \r\n \r\n Теодор Пенев \r\n***", "date": "2019.09.09", "title": "AFP: Афганистанското правителство приветства отменянето на срещата между талибаните и Тръмп"}
{"url": "http://www.focus-news.net/news/2019/09/09/2696636/pregled-na-osnovnite-temi-v-svetovniya-pechat-agentsiya-fokus.html", "text": "Паралел между управленския стил на Борис Джонсън и Доналд Тръмп, ефективността на споразумението с Мексико за овладяване на мигрантския поток към САЩ, напрежението в индийския щат Джаму и Кашмир и тайните преговори между Израел и \"Хамас\" са сред темите на световния печат.    \r\n*** \r\n \r\n  Великобритания и Съединените щати изглеждат притиснати заедно на фона на популистките бури през последните няколко години - Брекзит и Белият дом на Тръмп отекват и се усилват взаимно от двете страни на Атлантическия океан. Но в едно отношение те коренно се разминават, пише американският вестник  The New York Times . \r\nВ Лондон “бунтовниците” в Консервативната партия разиграха драматично въстание през изминалата седмица срещу премиера Борис Джонсън, блокирайки плана му за извеждане на Великобритания от Европейския съюз, дори без сделка. Във Вашингтон едва шепа републиканци се изправиха срещу президента Тръмп, дори когато той се противопоставя на партийната линия по въпроси като търговия, имиграция и дефицит. \r\nБунтът сред Торите срещу Джонсън и безмилостното му чистка на бунтовниците разтърсиха  британската политика, заплашвайки оставането му на власт. За амбицираните републиканци обаче тази британска революция се превърна в обективен урок за това как една дясноцентристка партия може да се изправи срещу самонадеян и амбициозен лидер. \r\nКонсервативните бунтовници „проявиха смелост и принципна загриженост относно въздействието на лошата политика върху британската икономика“, заяви Даниел Прайс, който беше икономически съветник на президента Джордж Буш. „Това контрастира с републиканците в Конгреса тук, които са предимно кротки, неми или съучастници.“ \r\nВъстанието в Уестминстър стана, въпреки че британските политически партии налагат дисциплината далеч по-строго от американските си колеги. Борис Джонсън наказа 21-мата ренегати, като ги изхвърли от партията. За разлика от него Доналд Тръмп може да притисне републиканските дисиденти и да пресуши финансирането им, но той не може да ги извади от партийните списъци. \r\nГоляма част от разликата, според експертите, е свързана с мащаба на кризата от всяка от страните на Атлантическия океан. Торите, които скъсаха с Джонсън, смятат, че желанието му да изведе Великобритания от Европейския съюз на 31 октомври, може да стане толкова безразсъдно, че представлява сериозна заплаха за нацията - тази, която ще причини икономически поражения и ще отнесе и тяхната партия и британското общество. \r\nАнализаторите предупреждават, че Брекзит без сделка, при който Великобритания рязко напуска Европа без преходни споразумения за търговия или граници, ще доведе до недостиг на храна и лекарства, камиони, подредени от двете страни на Ламанша и заплаха от насилие в Северна Ирландия, където твърда граница би могла да поднови сектантските проблеми, които  страните смятаха, че са оставили след себе си. \r\n„Да се извърши Брекзит по този начин означава да се създаде хапче отрова, което за 40 години ще раздели тази страна направо по средата“, казва Рори Стюарт, изгряваща звезда на Консервативната партия, в интервю за радио BBC. \r\nСтюарт, който се изправи срещу  Джонсън за ръководството на партията Тори през юни, научи за изключването си от партията чрез текстово съобщение във вторник, минути преди списание GQ да го почете като свой политик на годината. \r\nДокато много републиканци изразяват съжаление за разделителния език и недодялането поведение на Тръмп, малцина приемат аргумента, поне публично, че той представлява  заплаха за САЩ. Колкото и неприятен да го намират, републиканците до голяма степен подкрепят програмата му, независимо дали става въпрос за назначаването на консервативни съдии, намаляването на данъци или дерегулацията. \r\nТе дори са готови да толерират неговото преобръщане на традиционните републикански приоритети като свободната търговия, отчасти заради щетите, които се страхуват от отмъстителния Тръмп , който може да им навреди лично  на изборите. Президентът пое републиканците, преработвайки партията на Линкълн по своя образ и приложи политики, които само преди няколко години биха им се сторили крайни. \r\nДжонсън иска да предизвика подобна промяна на консерваторите, пречиствайки партията на Уинстън Чърчил и Маргарет Тачър, така че да може да отблъсне предизвикателствата от твърдото движение за Брекзит, което сега има своя конкурентна партия. Ако се задържи във властта, може да се появи по-радикализирана Консервативна партия. \r\nНо господин Джонсън предлага малко на поддръжниците, освен обещанието да напусне Европейския съюз следващия месец. Другите му политики - намаляване на данъците, повече пари за полицията, по-строги правила за имиграцията - са стандартни за Консервативна партия. Няколко негови съперници за партийното ръководство тази пролет предлагаха почти същото. \r\n*** \r\n \r\n Планът на президента Доналд Тръмп да принуди Мексико да спре потока на мигранти през югозападната граница на САЩ изглежда работи, пише американското издание  POLITICO . \r\nГраничните арести, показател за незаконно преминаване, паднаха до 51 000 през август, според предварителните данни на правителството, получени от POLITICO в сряда, с повече от 60 процента от връхa им през май. А граничните наблюдатели казват, че това е до голяма степен заради споразумението, което Тръмп сключи с Мексико през юни. Мексиканските власти, подкрепяни от новосформираната Национална гвардия, сега преследват мигрантите, които преминават през южната граница на Мексико с Гватемала, наблюдават речните прелези и спират автобуси, превозващи мигранти от Централна Америка през Мексико. В същото време САЩ кара десетки хиляди лица, търсещи убежище, да чакат в Мексико, докато молбите им се разглеждат. \r\nСпадът на граничния трафик, ако се запази, може да представлява голяма победа за Тръмп, когато той се насочи към изборите през 2020 г. Може би по-важното е, че експерименталните мерки, предприети от неговата администрация, могат да прекроят имиграцията за години напред. \r\n„Мисля, че те получават точно това, което са казали, че ще получат, принуждавайки Мексико да действа“, каза Оскар Чакон, изпълнителен директор на базираната в Чикаго промигрантска група Alianza Americas. „Но въпросът е:„ Устойчиво ли е? “ \r\nБелият дом и Министерството за вътрешна сигурност не отговориха на искания за коментар. Но мексиканският посланик в САЩ Марта Барсена каза на POLITICO, че стъпките, предприети от юни, дават очевидни резултати. \r\n„Хората знаят, че ако влязат в Мексико, те трябва да спазват мексиканския закон“, каза Барсена. Тя добави, че мигрантите, които планират да търсят убежище в САЩ, сега разбират, че „не е толкова лесно, колкото им е било казано, че ще бъде“. \r\nТръмп похвали действията на Мексико за намаляване на мигрантския поток в събота, като цитира Брандън Джъд, президент на Националния съвет за граничен патрул, заявявайки, че Мексико „прави това, което трябва да направи“. \r\n*** \r\n \r\n  Индия възнамерява да вземе земята на населението на щата Джаму и Кашмир като промени демографската композиция на региона, което само се доказва от хода на Ню Делхи да отмени специалният статут на щата, смята пакистанският посланик в Турция, пише вестник  Yeni Safak . \r\nВ реч пред студенти в турската столица Анкара във връзка със ситуацията в Кашмир, посланикът Саджат Кази призова международната общност да „се намеси и да обърне внимание на ситуацията преди да е твърде късно, както за кашмирците, така и за региона. \r\nТой твърди, че нарушенията на границата между Пакистан и Индия в кашмирският регион и репресиите срещу пакистански цивилни са се увеличили в последните дни.  \r\n„Индийските лидери заплашиха да използват ядрено оръжие срещу Пакистан – заплаха, която им помогна да спечелят избори няколко месеца по-рано\", добави Кази. \r\nСпоред него региона е изправен пред „човешка трагедия и погазване на справедливостта“.  \r\n„Милиони кашмирски мъже, жени и деца остават затворници в собствените си домове, в собствената си земя“, добави той. \r\nСпоред властие в Индия обаче, 90% от щата не е подложен на каквито и да е ограничения, поне през деня.  \r\nКази смята, че действията на Ню Делхи нарушават резолюциите на Съвета за сигурност на ООН за щата Джаму и Кашмир, които „гарантират“, че бъдещето на региона ще бъде решавано с „демократични методи“. \r\n„Тези резолюции предупреждават срещу всякакви териториални промени до вземането на окончателно решение на (Кашмирския) проблем.“, отбеляза той. \r\nПосланикът добави, че „провокативният път“, който Индия е избрала е „опит да се завърши физическата окупация на кашмирците“, като каза, че решението за отмяната на специалният статут на Джаму и Кашмир „само ще засили легитимната борба на Кашмир срещу индийската окупация“. \r\n*** \r\n \r\n  Египетска делегация по сигурността е на посещение в Ивицата Газа, за да подкрепи преговорите за мир между палестинската групировка „Хамас“ и Израел, след поредните бомбардировки в Палестинската автономия, отговор на атака на безпилотен самолет от страна на групировката, пише вестник  The Jerusalem Post . \r\nСпоред палестинските медии, делегацията ще се срещне с представители на „Хамас“ за да обсъдят деескалацията на ситуацията в условията на увеличаващите се актове на насилие, преди изборите в Израел. \r\nСлед седмици на относително спокойствие по границата с Газа, поредица от инциденти и бунтове предизвикаха напрежение между групировката и Тел Авив. Пет ракети бяха изстреляни от автономната територия, а по-късно атака с безпилотен самолет беше последвана от бомбардировки от страна на израелските военновъздушни сили над цели на „Хамас“. \r\n„Силите за сигурност на Израел ще продължат да работят срещу опитите да бъдат наранени израелски граждани и ще държи палестинската терористична групировка „Хамас“ отговорна за всичко, което се случва в Ивицата Газа и всичко, което идва оттам“, заяви говорител на армията на Тел Авив. \r\nПодобно изявление направи и министър-председателят на Израел Бенямин Нетаняху, като каза, че страната ще отговори със сила на всеки опит да бъдат нападнати гражданите й.", "date": "2019.09.09", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/09/2696927/petar-volgin-zhurnalist-na-9-septemvri-1944-g-zapochva-protses-vodesht-do-revolyutsionni-promeni-v-obshtestvoto.html", "text": "На 9 септември 1944 г. започва началото на процес, който води до революционни промени в българското общество. Това каза за предаването  „Софийска трибуна“  по  Радио „Фокус“  журналистът Петър Волгин по повод 75-годишнината от деветосептемврийските събития. „Друг е въпросът какъв знак ще бъде сложен пред тази промяна – положителен или отрицателен. Според някои това е много хубаво, според други – много лошо. Но не може да бъде отречено, че това в действителност е революционна промяна в обществото, а не преврат“, обясни той. Според него едва ли някога ще има единодушна оценка за събитията от 9 септември 1944 година. „Най-нормалното е да спорят историците, защото те разполагат с много факти и имат най-пълна информация”, уточни Волгин.  По думите му 9 септември не е еднозначна дата, а е началото на процес, който променя изначално състоянието на България, редиците и начина на живот. „Днес е нужен нов 9 септември, защото e необходимо тотално преразглеждане на начина на живот в този момент, на поведението на политическите елити от целия политически спектър – както начинът им на управление на страната, така и начинът им на взаимоотношение с чуждестранните сили“, отбеляза той. Според него България няма своя независима външна политика и често се оказва сляп изпълнител на нареждания, които идват отвън. „Не може да има една-единствена интерпретация на 9 септември. Това, което може да има са различни четения на датата, като ролята на медиите е да осигуряват равнопоставеност при обсъждането на гледните точки“, заяви Петър Волгин. Споровете за деветосептемврийските събития ще продължат, прогнозира той. „Важното е в тези спорове да преобладава професионалната гледна точка, а не конюнктурата и политическите пристрастия“, обобщи журналистът.  \r\nВеселка ИВАНОВА", "date": "2019.09.09", "title": "Петър Волгин, журналист: На 9 септември 1944 г. започва процес, водещ до революционни промени в обществото"}
{"url": "http://www.focus-news.net/news/2019/09/09/2696637/s-praznichni-bogosluzheniya-be-otbelyazana-malka-bogoroditsa-obzor.html", "text": "Православната църква отбелязва Рождеството на Пресвета Богородица. Рождество на Пресвета Богородица е един от трите големи празника в източноправославния календар, посветени на Дева Мария. Сред народа празникът е известен като Малка Богородица. Този празник е първото събитие, свързано с Евангелието и се възпоменава се в настъпващата нова църковна година. Според преданието Дева Мария е дъщеря на праведните юдеи Йоаким и Анна, потомци на цар Давид. Дълго време двамата нямат деца, докато накрая Бог чува молитвите им и ги дарява с дъщеря. В Назарет Анна родила светата Девица, на която дали име Мариам, което се тълкува „госпожа-надежда“. Родителите дават обет да посветят детето си на Господ. Именно за това, когато Мария навършила 3-годишна възраст, я посвещват на Бога. \r\nПо този повод във всички епархии на Българската православна църква се отлужи божествена света литургия. 8 септември е храмовият празник на Роженския манастир „Рождество Богородично“.Богослужението продължи с часове, след което Негово Високопреосвещенство Неврокопски митрополит Серафим в съслужение с игумена на Роженския манастир Негово високопреподобие архимандрит Епифаний и духовници от епархията отслужиха Божествената св. литургия. По традиция след това бе направена Лития с чудотворната икона на Роженската Св. Богородица и и бе отслужен водосвет.  \r\nЦърквата в Рилската света обител също отбеляза храмовия си празник.  В храм „Рождество Богородично“ започна света Литургия. Православният храм съществува в този си вид от 1837 г. – 1840 г. Тогава е имало пожар в манастира, при който старата църка е останала невредима, но не е отговаряла на нуждите на богомолците и е взето решение да се построи нова черква, която е изградена само за 4 години и веднага в нея е започнало да се служи. В църквата има два параклиса, единият е посветен на Успението на свети Иван Рилски, а втория - на свети Николай Мирликийски Чудотворец. Храмът е направен по светогорски образец, с пет кръстовидно разположени купола. От надпис, вграден в стената над една от арките на екзонартекса, се научава, че строител е първомайстор Павел Иванович от село Кримин, Сисанийска епархия. Стенописите са дело на най-изтъкнатите български зографи от ХІХ в., между които са Димитър Христов Зограф, Захари Зограф, Димитър и Симеон Молерови и др. Иконостасът е създаден от Атанас Теладур от Самоков и Петър Гарката от село Гари.  \r\nВ храм \"Успение Богородично\" в град Пещера, Пловдивска епархия бе отслужена Архиерейска света Литургия. Тя бе оглавена от Негово високопреосвещенство Пловдивския митрополит Николай. В днешния ден Симитли отбелязва своя празник. Тази година празничната програма започна с тържествена литургия в храм „Рождество на Пресвета Богородица“.  По-късно в двора на църквата беше даден курбан за здраве. Официалният церемониал започна с празнично шествие до паметника „Лъвчето“. След това на площада се проведе концертна програма с участието на Фолклорен танцов ансамбъл „Веселие“, Мъжка фолклорна група „Изворите“, Мъжка фолклорна група „Веселие“ и мажоретните състави към читалище „Св. Климент Охридски“. Специално за празника на Симитли ще гостуват Иван Дяков, Емануела, Румяна Попова, Денис Теофиков, Криско и балканската звезда Амар Гиле.", "date": "2019.09.09", "title": "С празнични богослужения бе отбелязана Малка Богородица (ОБЗОР)"}
{"url": "http://www.focus-news.net/news/2019/09/09/2696640/tass-yuzhna-i-severna-koreya-mozhe-da-se-obedinyat-v-ikonomicheski-sayuz-podoben-na-es.html", "text": "Властите на Северна Корея и Южна Корея могат да създадат икономически съюз като Европейския съюз през следващите 10-15 години, предава  TACC . \r\nТова мнение беше изразено от специалния съветник на президента на Република Корея по въпросите на дипломацията и националната сигурност. \r\n\"Ще отнеме много време за национално обединение. Северът по същество е различен (от Южна Корея). Освен това има неясна ситуация (в отношенията на Пхенян) с Китай и САЩ.“, заяви той. \r\n„Обединението няма да е лесно, така че за да се случи то в близкото бъдеще, трябва да постигнем споразумение “, добави съветника. \r\n„В същото време си струва да се вземат предвид международните икономически санкции срещу Пхенян. Северна Корея, подобно на Китай, ще се промени с течение на времето и ще бъде възможно да се създаде икономически съюз като Европейския съюз. Появата му е възможна през следващите 10-15 години “., коментира още той. \r\nСпоред съветника на президента, за да се обедини корейската нация, на първо място е необходимо да се създаде надежден и ефективен редовен механизъм за постоянни контакти на най-високо ниво, както и формати за обмен между властите на Пхенян и Сеул. \r\n\"Както нашият президент каза, до 2045 г., на 100-годишнината от независимостта на Корея, Корейският полуостров трябва да се обедини - това твърдение е символично. Ще отнеме време, за да се реализира концепцията за \"единство\", което предполага съществуването на един народ и единна държава\", каза още той. Експертът отбеляза, че въпросът за статута на Северна Корея остава ключов. \r\n\"Има идея за формиране на така наречената Корейска федерация, в която две правителствени системи и две системи ще съжителстват - капиталистическата и социалистическата. Тази форма на държавност не подхожда на Сеул\", заяви съветникът. \r\nТой обясни, че на началния етап на обединение със севера, южнокорейските власти възнамеряват да запазят \"съществуването на един народ в две държави\", две политически системи и две независими правителства, както и едновременно да увеличат сътрудничеството, да стимулират свободното движение на потока от хора и стоки между КНДР и Република Корея, чрез икономическа интеграция, по аналогия с Европейския съюз и едва след това постепенно двете страни ще могат да се обединят. \r\n \r\n Теодор Пенев \r\n***", "date": "2019.09.09", "title": "ТАСС: Южна и Северна Корея може да се обединят в икономически съюз, подобен на ЕС"}
{"url": "http://www.focus-news.net/news/2019/09/09/2696642/bloomberg-rusiya-se-podgotvya-za-prisadata-na-gnevnite-glasopodavateli.html", "text": "Това, което се очакваше да бъдат рутинни регионални избори се превърна в референдум за президента на Русия Владимир Путин и неговата партия „Единна Русия“, коментира американската медия  Bloomberg . \r\nПодкрепяните от Кремъл кандидати за губернатори са уязвими в няколко региона в страната, докато ниски доходи и непопулярни реформи подхранват общественото недоволство, a изборите за Московския парламент, от който зависи малко, предизвикаха най-големите протести в Русия, откакто Путин се завърна на президентския пост през 2012 г, след четири години като министър-председател. \r\nКонтролираният зорко политически живот на Русия показва знаци за колебание в двайсетгошиния мандат на Путин на власт. В отговор, Кремъл направи някои промени, като позволи на бившите кандидати на „Единна Русия“ да се кандидатират като независими и намали президентските посещения в субектите на федерацията, в които ще има избори за губернатор. \r\nВ същото време, властите се противопоставиха на всякакъв вид гражданско недоволство, като задържаха опозиционни лидери, разгонваха мирни демонстраци и пратиха в затвора някои от протестиращите за дълги години. \r\n„Властите все още не са научили необходимия урок от предишните си неуспехи, хората гласуват срещу тях, вместо срещу лошите кандидати“, заяви Николай Петров от неправителствената организация за международни отношения „Чатъм Хаус“. \r\n„Цялостното социално настроение, подобно на последните избори, остава неблагоприятно“, допълни той. \r\nДокато кандидатите се опитват да се разграничат от „Единна Русия“, Путин от своя страна се опитваше да стои настрана от субектите на федерацията, в които ще се проведат избори за губернатор, според проучване на „Petersburg Politics”. Тази година той е посетил едва 2 региона от 15-те, в които ще има такива избори, в сравнение с 2017, когато той посети повечето от тях. \r\nТова може и да не е достатъчно. Подкрепяните от Кремъл кандидати за офис в Алтайската република и региона на град Вологда са особено уязвими, като няколко други техни кандидати също имат от какво да се страхуват, като техните рейтинги се свиват, според Михаил Виноградов, ръководител на “Petersburg Politics”.  \r\nХората гласуваха срещу кандидатите на „Единна Русия“ в три региона тази година. Във важния политически център Приморие, в който се намира град Владивосток, партията на Путин успя да запази губернатора си само след насрочването на повторни избори, след като на първият тур от изборите бяха разкрити масивни изборни фалшификации в полза на друг кандидат на партията. \r\nПо-малко от половината от населението одобрява работата на правителството, като личният рейтинг на Путин пострада след пенсионните реформи миналата година остава най-нисък от анексирането на Крим през 2014 г., според независими статистики. \r\nНякои хора, близки до Кремъл все пак пренебрегват напрежението. \r\n„Има спад на социалното благосъстояние, което е позната позиция за властите и те натрупаха опит през последните 20 години как да действат“, каза Константин Костин, бивш служител на Кремъл, който сега ръководи мозъчен тръст, който работи с правителството.  \r\n„Следователно в деня на изборите ще има малко или никакви неприятни изненади.“, добави той. \r\nЧаст от стратегията на властта е силно да се противодейства на опозицията. На повече от дузина опозиционни кандидати бяха отказани места в бюлетините за изборите за общински съвет в Москва, което и предизвика протестите това лято. Лидерът на опозицията Алексей Навални заяви, че Фондацията му за борба с корупцията, която е събрала огромна аудитория за онлайн докладите си, е била обект на полицейска акция, което е \"често срещано\" събитие за фондацията. Той е един от няколкото опозиционни политици, затворени през това лято за призоваване на хората да протестират. \r\nЦели на властите са и обикновените протестиращи. Московският съд по-рано осъди Константин Котов, 34-годишен софтуерен инженер на 4 години затвор за това, че е взел участие в няколко нерегламентирани протеста.  \r\nТой все пак е само втория човек, осъждан за посещение на нелегални протести, според неправителствена организация за правата на човека. Другият такъв случай е свързан с Илдар Дадин, който беше освободен след намесата на конституционния съд.  \r\nНавални призова хората да подкрепят неговата кампания за „умно гласуване“, която окуражава гласоподавателите да гласуват за кандидата във всяка област, който има най-голям шанс да победи кремълските представители, без значение от политическите му виждания. \r\nЗа Кремъл, „рисковете растат заради осезаемото политическо пробуждане и невъзможността на властта да се справи с това по цивилизован начин“, смята политическият изследовател Валери Соловей.  \r\n \r\n Теодор Пенев \r\n***", "date": "2019.09.09", "title": "Bloomberg: Русия се подготвя за присъдата на гневните гласоподаватели"}
{"url": "http://www.focus-news.net/news/2019/09/09/2696643/ria-novosti-georgi-gahariya-e-izbran-za-premier-na-gruziya.html", "text": "Парламентът на Грузия на заседание в неделя гласува вот на доверие на правителството, водено от бившия министър на вътрешните работи Георги Гахария, предава  РИА Новости . \r\nДепутатите одобриха новия министър-председател, актуализирания състав на кабинета и правителствената програма. 98 депутати от общо 150, представени в законодателния орган, гласуваха в полза на новия премиер. Това е петият премиер след победата на партията „Грузинска мечта“ на парламентарните избори през 2012 г. В новия състав на правителството има само две промени - в силовите ведомства. Гахария издигна Вахтанг Гомелаури, ръководител на Службата за държавна сигурност на Грузия, на вакантния пост на министъра на вътрешните работи на Грузия, а бившият премиер, политически секретар на партията \"Грузинска мечта\" Иракли Гарибашвили, зае поста министър на отбраната на мястото на  Леван Изория. \r\nБившият грузински премиер Мамука Бахтадзе обяви оставката си на 2 септември, като обясни решението си с факта, че той е изпълнил всичките си мисии и задачи. Кандидатурата за премиер може да бъде номинирана от политическата партия, получила най-много места в парламента на парламентарните избори, в случая управляващата партия „Грузинска мечта“. Основателят и председател на партията Бидзина Иванишвили не скри факта, че инициативата за номиниране на Гахария за поста кандидат за премиер принадлежи на него. Това решение бе последвано от негативна реакция от страна на опозицията и техните поддръжници. Опозицията в Грузия обяви протести и митинги с искане да не се допуска избирането на Гахария и смята назначаването му за министър-председател за обида за цялото население, защото именно неговото уволнение от поста на ръководител на Министерството на вътрешните работи искаха протестиращите в цялата страна, но вместо това той беше издигнат за премиер. \r\nГахария беше един от най-популярните министри, макар че след като специалните сили разпръснаха антируските протестни действия в Тбилиси, протестиращите започнаха да искат оставката му от поста на ръководител на Министерството на вътрешните работи. \r\n \r\n  Юлиян Марков \r\n***", "date": "2019.09.09", "title": "РИА Новости: Георги Гахария е избран за премиер на Грузия"}
{"url": "http://www.focus-news.net/news/2019/09/09/2696649/pregled-na-mezhdunarodnite-novini-do-6-chasa-agentsiya-fokus.html", "text": "„Роскомнадзор“ разкритикува политическата реклама в „Гугъл“ и „Фейсбук“ в деня за гласуване, когато тя е забранена, съобщи пресслужбата на ведомството, цитирана от  РИА Новости . \r\n„Тези действия могат да се считат за намеса в суверенните дела на Русия и възпрепятстване на провеждането на демократични избори в Руската федерация “, се казва в изявлението. \r\nПодобни действия на чуждестранни компании от „Роскомнадзор“ нарекоха „неприемливи“. \r\nДанните за нарушенията ще бъдат изпратени на парламентарната комисия за разследване на чужда намеса, заяви говорителят на ведомството Вадим Ампелонски. \r\nТой добави, че автоматизираните рекламни инструменти на „Гугъл“ и „Фейсбук“ редовно се използват за разпространение на политическа реклама в деня за размисъл. \r\nОтбелязва се, че в петък „Роскомнадзор“ предупреди за недопустимост на разпространението на политическа реклама в събота и неделя във връзка с изборите. \r\n*** \r\n \r\n Президентите на Русия и Франция Владимир Путин и Еманюел Макрон в телефонен разговор дадоха положителна оценка на обмена на задържани лица между Руската федерация и Украйна , заявиха от пресслужбата на Кремъл, цитирани от  TACC . \r\nВ разговорa с Макрон Путин обърна внимание на необходимостта Киев да изпълни споразуменията, постигнати в Париж и Берлин през 2015-2016 г. Двамата президенти се застъпиха за обединяване на сили за запазване на Иранската ядрената сделка . \r\nДържавните ръководители на двете страни потвърдиха намеренията да продължат конструктивната съвместна работа в нормандския формат , заявиха от пресслужбата на Кремъл. \r\n*** \r\n \r\n Зоната за сигурност в Северна Сирия трябва да се формира до края на септември, заяви турският президент Реджеп Тайип Ердоган, цитиран от  Anadolu Agency . \r\nТурция ще продължи самостоятелно, ако създаването на зона за сигурност източно от река Ефрат в Северна Сирия не започне до края на септември, заяви в неделя турският президент. \r\n\"Ако де факто формирането на зона за сигурност източно от река Ефрат с турски войници не бъде инициирано до края на септември, Турция няма да има друг избор, освен да тръгне самостоятелно\", заяви Реджеп Тайип Ердоган по време на церемония в източната провинция Малатия. \r\nЕрдоган каза, че Турция и САЩ обсъждат зона за сигурност в Северна Сирия, но с всяка предприета стъпка се вижда, че това, което Турция иска, не съвпада с това, което са намислили САЩ. \r\nДокато Турция има за цел да премахне напълно терористичната организация, която се намира в Северна Сирия, САЩ разчитат, че ще работят с Турция и с терористичната организация едновременно, каза Ердоган. \r\n\"Изглежда съюзникът ни иска зона за сигурност в Северна Сирия не за Турция, а за терористичната група. Ние отхвърляме такъв подход\", добави той. \r\nЕрдоган отбеляза, че е \"недостатъчно\" да се създаде ‚зона за сигурност“ в Северна Сирия с \"3-5 полета на хеликоптери, 5-10 патрула с превозни средства и няколкостотин войници в района\". \r\nПо-рано през деня Турция и военнослужещите в САЩ завършиха първия съвместен наземен патрул за създаване на сигурна зона източно от Ефрат в Сирия. \r\nПатрулът беше подкрепен от безпилотни въздушни превозни средства и хеликоптери. \r\nПрезидентът също така подчерта, че Турция трябва ефективно да осигури целия регион на зоната за сигурност в Северна Сирия, за да засели един милион души там. \r\n\"Искаме да създадем зона, изчистена от „Ислямска държава“, заедно с Кюрдската работническа партия (ПКК) и нейните формирования. Само по този начин можем да гарантираме, че нашите сирийски братя и сестри, живеещи в страната ни, в Европа или другаде, могат да се върнат в домовете си и ще живеят  в мир и сигурност. \" \r\nЕрдоган подчерта, че никой не може да принуждава \"невинни хора\" да живеят под заплахата от терористични организации или \"жестоки режими\" \r\n\"Нито на изток от река Ефрат, нито в Идлиб, ние няма да дадем съгласие за такава нечовешка ситуация\", каза той. \r\nТой също така подчерта, че Турция полага интензивни усилия в сътрудничество с Русия и Иран, за да предотврати \"новите кланета\" на сирийските власти в северозападната зона за деескалция Идлиб. \r\n*** \r\n \r\n В Русия приключи гласуване на местните избори , като последните избирателни секции затвориха в най-западния регион на страната - Калининградска област - в 20:00 местно време (21:00 по московско време, съвпада с българското), предава  TACC . \r\nТъй като изборите не бяха проведени в един избирателен район, резултатите от гласуването бяха обобщени и обявени след закриване на избирателните секции. По този начин предварителните резултати от волята на огромната част от територията на страната вече са известни в по-голяма или по-малка степен. \r\nТози единен ден на гласуване се превърна в един от най-големите през последните години. Изборите на различни нива обхванаха всички 85 териториални субекта на федерацията, включително за Московска градска Дума. \r\nОбщо гласуването се проведе в повече от 48 хиляди избирателни секции, като според резултатите му трябва да бъдат избрани 47 608 съветници, кметове и губернатори. \r\nСпоред Максим Григориев, заместник-ръководител на работната група на Обществената камара на Руската федерация по наблюдение на изпълнението на правата на гласуване на гражданите, според обществените наблюдатели, „изборите се провеждат повече или по-малко спокойно навсякъде, броят на сигналите за нарушения е приблизително същият като в други години“. В същото време той обърна внимание на голям брой сигнали за предполагаеми нарушения, които след това не получиха потвърждение. Значителен брой подобна фалшива информация беше публикувана в „Карта на нарушенията“ на движението „Гласът“, уточни Григориев. \r\nСпоред Министерството на вътрешните работи на Руската федерация в единния ден за гласуване органите на вътрешните работи са получили 315 доклада за различни видове инциденти, а броят на инцидентите е намалял с една трета в сравнение с миналата година. Както обясни първият заместник-началник на МВР Александър Горовой, органите на реда като цяло регистрират „намаление на престъпленията и нарушенията с почти една трета, като се вземат предвид средните дневни статистически данни в почивните дни на лятно-есенния период“. Той подчерта, че регистрираните нарушения \"няма да повлияят на крайните резултати от вота\". \r\nЩо се отнася до избирателната активност, тогава според експертите това е стандарт за избори на това ниво и съответните региони. Както обясни пред ТАСС Алексей Мартинов, директор на Института за най-новите държави, „като цяло изборите бяха много спокойни, плавни, редовни, при такива традиционни избирателни параметри за определен регион“ по отношение на избирателната активност. \r\n\"Виждаме, че навсякъде, по един или друг начин, плюс или минус 1,5-2%, активността е подобна на традиционната регионална избирателна активност, що се отнася до изборите на същото ниво в предишни избирателни цикли\", обясни той, като го нарече  - \"традиция на избирателната активност.\" \r\n*** \r\n \r\n Премиерът на Руската федерация и председател на партията „Единна Русия“ Дмитрий Медведев е доволен, че според предварителните резултати от единния ден на гласуване партията запазва водещата си позиция, цитира думите му  TACC \r\n\"Крайните резултати все още се оформят. Всички избирателни секции вече са затворени. Броенето на гласовете е започнало, но имайки предвид информацията, която идва от Далечния Изток, от Сибир, както и от екзитполовете, можем да кажем, за партията \"Единна Русия\" „Тя запазва лидерските си позиции и остава водещата политическа сила в страната ни“, каза Медведев по време на видеоконференция с представители на регионалните клонове на партията. \r\nТой отбеляза, че „гражданите на страната подкрепяха партийните кандидати за различни позиции и онези, на които партията е помагала и подкрепяла“. \r\nПредседателят на партията благодари на всички руснаци, че дойдоха до урните. \"Гласуването днес на всички нива се проведе във всички субекти на федерацията - в 85 руски федерални формирования. \r\n„Много благодаря на гражданите на страната ни, на избирателите, които днес, в почивен ден, при хубаво време в различните субекти на федерацията, дойдоха и дадоха своите гласове за различни кандидати за различни длъжности“, заяви ръководителят на кабинета. Той също така искрено благодари на „всички, които гласуваха за представителите на „Единна Русия“. „Ние наистина оценяваме факта, че поддържате подкрепа на нашата партия, това е гаранция, че в бъдеще ще взимаме правилните решения “, обърна се Медведев към руснаците. \r\n*** \r\n \r\n Резултатите от четири избирателни секции в Москва са анулирани, съобщи в неделя началникът на Обществения щаб за наблюдение на изборите за московски парламент Алексей Венедиктов, цитиран от  TACC   \r\n\"По наше писмено указание са запечатани две урни. По искане на наблюдатели, вътре в  избирателните секции, без нас комисиите взеха решение, доколкото знаем, да запечатат още две урни. Ето - това са четири със сигурност\", каза той. \r\nОбщо в Москва са регистрирани 7,3 милиона избиратели. Повече от 3,6 хиляди избирателни секции бяха създадени за избора на депутати в Московската градска Дума. Първите седем избирателни секции отвориха в 06:00 московско време (съвпада с българското) в центъра на столицата. Всички останали секции започнаха работа в 08:00 и затвориха в 20:00 часа.  \r\n*** \r\n \r\n Действащият губернатор Александър Беглов (56%) е победителят в кметската надпревара  в Санкт Петербург, сочат данните от екзитпола, проведени от Общоруския център за социологически изследвания (ВЦИОМ), предава  РИА Новости . \r\nМихаил Амосов от „Гражданската платформа“ печели 21.4%, Надежда Тихонова от „Справедлива Русия“ - 19%, 3.6% от бюлетините са невалидни, сочи проучването. \r\nПредставени са резултатите от екзитпола към 20.00 часа местно време (съвпада с българското). Напускайки избирателната секция, интервюиращите ВЦИОМ са предложили избирателите анонимно да попълнят формуляр, в който трябва да посочат кандидата, за когото са гласували, както и пол и възраст.", "date": "2019.09.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/09/2696652/predstoyashti-sabitiya-v-stranata-za-9-septemvri-agentsiya-fokus.html", "text": "*** \r\n \r\nОт 10.45 до 11.00 часа в Градска художествена галерия „Дечко Стоев\" – Поморие Министърът на образованието и науката Красимир Вълчев ще отговаря на въпроси от медиите. \r\n \r\n*** \r\n \r\nОт 16.30 часа Калоян Паргов, членове на Изпълнителното бюро и на Градския съвет на БСП - София, народни представители и общински съветници от групите на социалистите ще поднесат цветя на паметника на Незнайния воин. В 17.00 часа те ще положат цветя и на паметника на Съветската армия. \r\n \r\n*** \r\n \r\nОт 14.00 часа Мая Манолова ще внесе в деловодството на ул. „Московска“ 33 писмо за разрешение за разполагане на информационни точки и информационен център за нуждите на кампанията ѝ като кандидат за кмет на Столична община. \r\n \r\n*** \r\n \r\nОт 17.30 часа до 19.30 часа ще се състои форум „Искаме образование на бъдещето“ в галерия „КредоБонум“ (ул. „Славянска“ 2). \r\n \r\n*** \r\n \r\nВ 18.00 часа започва тържественото честване на 75-ата годишнина от 9 септември 1944 г. на Братската могила. \r\n \r\n*** \r\n \r\nОт 16.00 часа в РКИЦ в София ще се състои тържествено откриване на документална изложба „Към 75-та годишнина от освобождението на Източна Европа от нацизма. България“. \r\n \r\n*** \r\n \r\nОт 11.00 часа ще се проведе поход, свързан с комунистическото минало на България.  \r\n \r\n*** \r\n \r\nОт 11.00 часа в двора на учебната база на НСА ще се проведе официална церемония по откриване на модернизирана учебна база. Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемонията. \r\n \r\n*** \r\n   \r\nОт 11.00 часа ще се проведе научна кръгла маса „Пропаганда и власт в народната република“ ще се проведе в Регионален исторически музей. \r\n \r\n*** \r\n   \r\nОт 17.00 часа ще се проведе информационна среща по програма „Академия за местни предприемачи“ в зала 101 на Община Благоевград. \r\n \r\n*** \r\n \r\nЩе се проведе Международният музикален конкурс „Надежди, таланти, майстори“. \r\n \r\n*** \r\n \r\nОт 17.00 часа ще бъдат посрещнати чудотворните икони на Пресвета Богородица „Скоропослушница\" и Пресвета Богородица „Касперовска“ от гр. Ананиев – Украйна и Вечерно богослужение в храм „Св. Успение Богородично“. \r\n \r\n*** \r\n \r\nОт 10.00 часа в аудиториум „Магнум” на Втора клинична база Медицинският университет открива новата учебна година. \r\n \r\n*** \r\n \r\nОт 11.30 часа в Пресклуба на БТА ще даде пресконференция СДС - Плевен с участието на  д-р Марияна Лазарова - заместник-председател на националното ръководство на СДС и Пепо Петков - лидер на общинското ръководство на СДС в Плевен. \r\n \r\n*** \r\n   \r\nОбщинската избирателна комисия в Пловдив ще проведе първото си официално заседание. \r\n \r\n*** \r\n \r\nОт 9.30 часа в зала 1 на Апелативен съд - Пловдив ще се проведе заседание по дело ВНОХД №368/2019 г. по протест на Пловдивска окръжна прокуратура срещу присъда на Окръжен съд срещу обвиняемия М. Ш.  \r\n \r\n*** \r\n \r\nОт 10.00 часа в зала 1 на Апелативен съд - Пловдив ще се проведе заседание по дело ВНОХД №371/2019 г. на подсъдимият общински съветник в Стамболийски с инициали А. М., който обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.  \r\n \r\n*** \r\n \r\nОт 9.30 часа в зала 1 на Районен съд - Пловдив ще се проведе заседание по дело НОХД 7757/16 г.  срещу подсъдимите са Иван Б. и Анна К. \r\n \r\n*** \r\n  \r\nОт 14.00 часа в зала 10 на Районен съд - Пловдив ще се проведе заседание по дело НОХД 6780/2018 г. срещу подсъдимите  Васил Д. и Румен А. \r\n \r\n*** \r\n \r\nОт 9.00 часа в зала 1 на Окръжен съд Пловдив ще се проведе заседание по дело НОХД №1209/2019 г. срещу подсъдимата Деляна Т.   \r\n \r\n*** \r\n \r\nМини „Марица Изток“ ще проведе дни на отворени врати  и пожаро-тактическо занятие в рудник „Трояново – 1“. \r\n \r\n*** \r\n \r\nОт 15.00 часа ще се проведе Областният съвет за хората с увреждания в зала 2 на Областна администрация.", "date": "2019.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2019/09/09/2696644/kiriakos-mitsotakis-shte-zashtitim-markata-makedoniya-i-makedonski-produkti.html", "text": "Ще защитим марката „Македония“ и „македонски продукти“, заяви гръцкият премиер Кириакос Мицотакис,  докато говори за развитието на гръцката икономика, като увери, че това е от решаващо значение за просперитета на Гърция, но и условие за сигурността на страната, цитира думите му македонският телевизионен  ”Канал 5“ . \r\n„Нашият абсолютен приоритет, за който сме говорили многократно, е да защитаваме и укрепваме македонските продукти, като създаваме и международно сертифицираме колективна марка за тях. Ще защитим марката \"Македония\", истинската Македония, автентичната Македония и ще я подкрепим с голяма комуникационна кампания. За продуктите това без съмнение ще показва тяхното качество и произход спрямо всеки конкурент. Конкретният модел също е успешно тестван за продукти от Крит и ще даде нов тласък на македонските продукти на задграничните пазари “, казва Мицотакис. \r\nИзползването на името Македония и прилагателните македонски / македонски за икономически цели е един от въпросите, които останаха отворени след Споразумението от Преспа. По начало се предвижда никоя от страните да няма изключителни права при използването им, но подробностите трябва да бъдат съгласувани от Междудържавната комисия по търговските марки и търговските палати на двете страни през следващите три години. \r\nПодписването на Преспанското споразумение не е скарало гръцките и македонските компании, потвърждава президентът на македонската стопанска камара Данела Арсовска. Сътрудничеството, както и преди, протича гладко. \r\nДали „Мейд ин Македония“ ще влезе в историята, което ще бъде лозунгът на страната и дали изобщо ще се промени, няма официална информация в обществеността за посоката на преговорите на международните комисии. \r\nСледващата среща по въпроса трябва да бъде в началото на ноември. \r\n \r\n  Юлиян Марков \r\n***", "date": "2019.09.09", "title": "Кириакос Мицотакис: Ще защитим марката „Македония“ и „македонски продукти“"}
{"url": "http://www.focus-news.net/news/2019/09/09/2696650/gd-granichna-politsiya-intenziven-e-trafikat-na-izhod-na-gkpp-kapitan-andreevo-gkpp-kulata-i-gkpp-makaza.html", "text": "Интензивен е трафикът на изход на ГКПП „Капитан Андреево“, ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция на ГКПП „Кулата“ трафикът е интензивен на изход за леки и товарни автомобили. На ГКПП „Маказа“ трафикът е интензивен на изход за леки автомобили. На границата с Република Турция на ГКПП „Капитан Андреево“ трафикът е интензивен на изход за товарни автомобили. На българо-сръбската, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nОт съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет, ще работи само по светлата част на денонощието – от 08.00 часа до 22.00 часа.", "date": "2019.09.09", "title": "ГД „Гранична полиция“: Интензивен е трафикът на изход на ГКПП „Капитан Андреево“, ГКПП „Кулата“ и ГКПП „Маказа“"}
{"url": "http://www.focus-news.net/news/2019/09/09/2696653/predstoyashti-mezhdunarodni-sabitiya-za-9-septemvri-agentsiya-fokus.html", "text": "*** \r\n  Ново гласуване за провеждане на предсрочни избори \r\n \r\n*** \r\n  Визита на британския премиер Борис Джонсън  \r\n \r\n*** \r\n  Заседание на борда на МААЕ във връзка с напрежението около иранската ядрена програма \r\n \r\n***  \r\n  Министрите на външните работи и на отбраната на Франция ще се срещнат с руските си колеги \r\n \r\n*** \r\n  42-ра сесия на Съвета за правата на човека на ООН \r\n \r\n*** \r\n  Стачка на пилотите на „Бритиш Еъруейз“ \r\n \r\n*** \r\n  Брифинг на Европейската комисия", "date": "2019.09.09", "title": "Предстоящи международни събития за 9 септември (Агенция \"Фокус\")"}
{"url": "http://www.focus-news.net/news/2019/09/09/2696654/nimh-dnes-shte-bade-predimno-slanchevo-s-vremenni-uvelicheniya-na-oblachnostta-maksimalnite-temperaturi-shte-badat-mezhdu-26-i-31.html", "text": "Днес ще бъде предимно слънчево с временни увеличения на облачността. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . В сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. Максималните температури ще бъдат между 26° и 31°, в София около 27°. Атмосферното налягане в сутрешните часове ще бъде близко до средното за месеца. През деня слабо ще се понижи.   \r\nНад Черноморието ще се задържи предимно слънчево с до умерен изток-североизточен вятър. Максималните температури на въздуха ще бъдат между 26° и 27°. Температурата на морската вода е 24 - 25°. Вълнението на морето ще бъде 3 - 4 бала.   \r\nНад планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1200 метра ще бъде около 21°, на 2000 метра 13 - 14°.", "date": "2019.09.09", "title": "НИМХ: Днес ще бъде предимно слънчево с временни увеличения на облачността, максималните температури ще бъдат между 26° и 31°"}
{"url": "http://www.focus-news.net/news/2019/09/09/2696651/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще бъде предимно ясно със слаб вятър от изток-североизток. На 09.09.2019г. ще бъде предимно слънчево с временни увеличения на облачността. В сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. Максималните температури ще бъдат между 26° и 31°, в София около 27°. Над планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1200 метра ще бъде около 21°, на 2000 метра 13-14°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента и скоростта е ограничена до 70 км/ч. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nДвижението в участъка Коневец – Елхово от км 283+000 до км 290+100 се осъществява в една лента поради частични ремонти на пътната настилка. Участъкът е сигнализиран с пътни знаци. Срок 15.09.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 09.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-904: Движението по път III-904 Долни чифлик –Горен чифлик в участъка от км  5+875 до км 5+920  /дясно платно/ и от км 5+905 до км 7+090 /ляво платно/ – гр Долни чифлик , от км 10 +570 до км 11+890 дясно платно и от км 10+750 до км 11+625 ляво платно - с. Пчелник от км 14+450 до км  14+680 дясно платно с. Горен чифлик се осъществява с повишено внимание поради поставяне на вертикална сигнализация. Участъка е сигнализиран с пътни знаци. Срок до 17.09.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\nПът III-6222: Движение с повишено внимание в свободната лента по път с. Пелатиково - с. Граница от км 11+000 до км 29+3000 поради ремонтни дейности на асфалтовата настилка. Срок до 11.09.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 09.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 09.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 09.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 13.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 13.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 се ограничава поради извършване на ремонтни работи. Срок до 09.09.2019 г. \r\nОбходен маршрут: от разклона за с. Ценово посока гр.Чирпан през обиколното път II-66.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.09", "title": "Актуална пътна обстановка"}
{"url": "http://www.focus-news.net/news/2019/09/09/2696656/sport-rafael-nadal-specheli-us-open.html", "text": "Рафаел Надал спечели Откритото първенство на САЩ по тенис. На финала испанецът се наложи над Данийл Медведев от Русия с 3:2 сета, в отделните части - 7:5, 6:3, 5:7 , 4:6, 6:4. Двубоят помежду им продължи близо пет часа. \r\nТова е четвърта титла за Надал от турнира в САЩ и 19-та от надпревари от „Големия шлем“ . С нея 33-годишният тенисист се доближава само на една титла от Роджър Федерер.", "date": "2019.09.09", "title": "Спорт: Рафаел Надал спечели US Open"}
{"url": "http://www.focus-news.net/news/2019/09/09/2696655/mzhg-zapochva-priemat-na-zayavleniya-po-shemata-za-darzhavna-pomosht-pod-formata-na-otstapka-ot-stoynostta-na-aktsiza-varhu-gazyola-izpolzvan-v-parvichnoto-selskostopansko-proizvodstvo.html", "text": "Днес започва прием на заявления по схема за държавна помощ под формата на отстъпка от стойността на акциза върху газьола, използван в първичното селскостопанско производство. Това съобщиха от пресцентъра на  Министерството на земеделието, храните и горите . Приемът на документи ще продължи до 27 септември 2019 г.  \r\nБюджетът на помощта за тази година е 84 млн. лева. Ставката на литър ще бъде определена на по-късен етап, на базата на бюджета и сбора от индивидуалните годишни квоти на земеделските стопани. \r\nПрез 2019 г. може да бъде заявен за възстановяване акциз по фактури за закупен газьол (дизелово гориво) през 2018 г. Земеделските стопани трябва да подадат заявления за държавна помощ в общинската служба по земеделие към Областната Дирекция „Земеделие“ по постоянен адрес на физическите лица или едноличните търговци или по адрес на управление на юридическите лица, заедно с копия от и опис на фактурите за закупено гориво.  \r\nДокументите по отношение на прилагането на схемата и образците ще бъдат публикувани на интернет страницата на МЗХГ.", "date": "2019.09.09", "title": "МЗХГ: Започва приемът на заявления по схемата за държавна помощ под формата на отстъпка от стойността на акциза върху газьола, използван в първичното селскостопанско производство"}
{"url": "http://www.focus-news.net/news/2019/09/09/2696657/mosv-op-okolna-sreda-2014-2020-g-prizovava-za-obshta-grizha-za-prirodata-v-nov-3d-maping-proekt.html", "text": "Оперативна програма „Околна среда 2014-2020 г.“ (ОПОС) започва излъчването на анимации от новия 3D мапинг проект, който призовава за обща грижа за природата. Това съобщиха от  Министерството на околната среда и водите  (МОСВ). Проектът показва рисковете от човешкото въздействие върху околната среда и как с осъзнати действия всеки може да помогне за нейното опазване. Визуалният спектакъл ще се прожектира всеки работен ден в периода 9 - 20 септември от 21.15 до 22.00 часа пред Национална галерия „Квадрат 500” на пл. „Свети Александър Невски“. \r\nИнициативата носи посланието „Нямаме план(ета) „Б“, което е продължение на 3D кампанията на ОПОС, започнала в края на 2018 г. Този път анимациите насочват вниманието върху оползотворяването на природните ресурси по устойчив начин с фокус върху темите „Отпадъци“, „Наводнения и свлачища“ и „Качество на атмосферния въздух“. 3D проектът популяризира идеята, че грижата за природата е обща мисия, в която успехът идва само ако всички полагат усилия заедно. Със средства по ОПОС в България се изграждат пречиствателни станции и инсталации за преработка на отпадъци, инвестира се в мерки за по-чист въздух, работи се срещу риска от наводнения и свлачища, полагат се грижи за опазване на богатото биоразнообразие. „Нямаме план(ета) „Б“ е призив за обединяване около общата кауза за по-чиста и по-сигурна околна среда“. \r\n 3D Mapping е вид технология, която чрез анимации или статични изображения създава реалистични илюзии и ефекти върху триизмерни повърхности като сгради и паметници. Изпълнител на анимациите е компанията Elektrick.Me, която има дългогодишен опит в създаването на 3D mapping с успешно реализирани проекти в България, Холандия, Швеция, Русия, Казахстан, Кувейт, Китай и други. „Целим да припомним, че отделният човек не е само страничен наблюдател, но и пряк участник в запазването на екосистемите и биоразнообразието, без които човешката цивилизация не би била възможна“, споделят създателите на мапинг-анимацията. За реализацията на проекта работят над 12 български артисти - дигитални скулптори, 3D аниматори и музиканти .", "date": "2019.09.09", "title": "МОСВ: ОП „Околна среда 2014-2020 г.“ призовава за обща грижа за природата в нов 3D мапинг проект"}
{"url": "http://www.focus-news.net/news/2019/09/09/2696660/bsp-sofiya-otbelyazva-75-godini-ot-9-septemvri-1944-g-s-nyakolko-sabitiya.html", "text": "Градската организация на БСП в София ще отбележи 75-ата годишнина от 9 септември 1944 г. с няколко събития. Това съобщиха от пресцентъра на  БСП - София . \r\nЛидерът на БСП - София Калоян Паргов ще присъства от 16.00 часа на тържественото откриване на документалната изложба „75 години от освобождаването на Източна Европа от нацизма. България\" в Руския културно-информационен център. \r\nОт 16.30 часа Калоян Паргов, членове на Изпълнителното бюро и на Градския съвет на БСП - София, народни представители и общински съветници от групите на социалистите ще поднесат цветя на паметника на Незнайния воин. От в 17.00 часа те ще положат цветя и на паметника на Съветската армия. \r\nВ 18.00 часа започва тържественото честване на 75-ата годишнина от 9 септември 1944 г. на Братската могила.", "date": "2019.09.09", "title": "БСП - София отбелязва 75 години от 9 септември 1944 г. с няколко събития"}
{"url": "http://www.focus-news.net/news/2019/09/09/2696659/maya-manolova-shte-vnese-pismo-za-razreshenie-za-razpolagane-na-informatsionni-tochki-i-tsentar-za-nuzhdite-na-kampaniyata--kato-kandidat-za-kmet-na-stolichna-obshtina.html", "text": "В 14.00 часа Мая Манолова ще внесе в деловодството на ул. „Московска“ 33 писмо за разрешение за разполагане на информационни точки и информационен център за нуждите на кампанията ѝ като кандидат за кмет на Столична община. Това съобщиха от пресцентъра на  Инициативния комитет на Манолова . \r\nМанолова ще коментира и актуални общински теми, сред които и отварянето в същия ден на тръжните документи за обществената поръчка за сметосъбирането в София. \r\nМеждувременно кампанията за набиране на подписи от столичани ще продължи от 09.00 до 18.00 часа в градинката на НДК и на три станции на метрото – Люлин, Сердика и Софийския университет.", "date": "2019.09.09", "title": "Мая Манолова ще внесе писмо за разрешение за разполагане на информационни точки и център за нуждите на кампанията ѝ като кандидат за кмет на Столична община"}
{"url": "http://www.focus-news.net/news/2019/09/09/2696661/tass-broyat-na-postradalite-ot-tayfuna-v-yaponiya-dostigna-do-36.html", "text": "Най-малко един човек е загинал, а 36 други са ранени в Япония от тайфуна „Факсай“, който удари централните и източните райони на страната. Това съобщи телевизионният канал NHK , предава  TACC . \r\nЗагинала е жителка на района Сетагая, която е паднала поради порив на вятъра и е ударила главата си в стената на сграда. Всички засегнати от бедствието са жители на столичния район и префектурите Канагава, Сайтама, Шизуока и Чиба. \r\nЯпонските авиокомпании бяха принудени да отменят 163 вътрешни полети поради ефектите на тайфуна. Железопътният трафик в столицата бе нарушен, но движението постепенно се нормализира.  \r\n„Факсай“ е 15-ият тайфун, формиран тази година в Тихия океан. Сега тропическата буря отслабна и напусна територията на Япония. Тя продължава да се движи в Тихия океан по крайбрежието на северния японски остров Хокайдо. Скоростта на вятъра в него според метеоролозите е 40 м/сек. \r\n \r\n Тереза Герова", "date": "2019.09.09", "title": "ТАСС: Броят на пострадалите от тайфуна в Япония достигна до 36"}
{"url": "http://www.focus-news.net/news/2019/09/09/2696662/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Никола Славков“ в община „Триадица“ в центъра на града се налага спиране на водоподаването от 10.00 до 17.00 часа на клиентите на „Софийска вода”, живеещи по ул. „Никола Славков“ в участъка от ул. „Родосто“ до ул. „Порто Лагос“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Славков“ 46.  \r\nВъв връзка с изпълнение на инвестиционен проект за подмяна на уличен водопровод на ул. „Детелина“ в село Бистрица се налага спиране на водоподаването от 09.00 до 21.00 часа на клиентите на „Софийска вода”, живеещи в района на ул. „Детелина“, ул. „Роза“ и в участъка на ул. „Сълзица“ от №6 до №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янчовска река“, на ъгъла с ул. „Детелина“. \r\nСлед възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от телефонния център на „Софийска вода” АД на телефон 0800 12121, или да следят за развитието на всички текущи теренни дейности в реално време чрез  .", "date": "2019.09.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/09/2696658/the-telegraph-pravitelstvoto-na-dzhonsan-planira-da-zaobikoli-zakon-koyto-nalaga-otlaganeto-na-brekzit.html", "text": "Правителството на британския премиер Борис Джонсън обмисля няколко плана, които би трябвало да му позволят по легален начин да заобиколи закона за отлагане на Брекзит. Това съобщи вестник  The Telegraph  , позовавайки се на източници в британското правителство. \r\nМиналата седмица британският парламент прие закон, който задължава правителството да поиска от Европейския съюз ново отлагане на Брекзит, ако Лондон и Брюксел все още не са съгласни с условията на „развода\". Според събеседниците на изданието Джонсън, който настоява Обединеното кралство да напусне ЕС не по-късно от 31 октомври, възнамерява да убеди Брюксел да не се съгласи на ново отлагане. Заедно с официално искане правителството може да изпрати писмо до Брюксел, в което посочва своята позиция, която се различава от позицията на парламентарното мнозинство и директно посочва, че не иска да отлага датата на излизане от ЕС от 31 октомври на 31 януари. \r\n„Възнамеряваме да предотвратим всяко отлагане. Законът ще има значение, само ако ни бъде предложено отлагане, но когато планът ни е ясен, много вероятно е такова предложение да не последва\", подчерта източник на вестника, според когото кабинетът има на и друг план, в случай че Брюксел се съгласи да отложи Брекзит. \r\nЗаплахата, че правителството ще заобиколи закона, който позволява на парламента да поеме контрола върху излизането на страната от ЕС и е предназначен да изключи възможността за „твърд“ Брекзит, може да принуди опозицията да подкрепи предложението на правителството за провеждане на предсрочни избори в Камарата на общините. Гласуването по този въпрос трябва да се проведе в понеделник и според източника на изданието това ще бъде последната възможност за опозицията да оспори правителството, преди работата на парламента да бъде спряна до средата на октомври. \r\n \r\n Тереза Герова", "date": "2019.09.09", "title": "The Telegraph: Правителството на Джонсън планира да заобиколи закон, който налага отлагането на Брекзит"}
{"url": "http://www.focus-news.net/news/2019/09/09/2696667/sofiya-vavezhda-se-vremenna-organizatsiya-na-dvizhenieto-za-zasnemane-na-televizionna-produktsiya.html", "text": "Въвежда се временна организация на движението за заснемане на телевизионната продукция „Абсентия“. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 08.30 до 19.30 часа днес на ул. „Ген. Гурко“ между ул. „Дякон Игнатий“ и ул.„Кн. Александър I“, както и на ул. „Дякон Игнатий“ между ул. „Ген. Гурко“ и ул. „Иван Вазов“.  \r\n- от 15.00 до 19.30 часа днес и от 08.30 до 19.30 часа на 10 септември т. г. на ул. „Съборна“ между пл. „Св. Неделя“ и ул. „Цар Калоян“ .  \r\n- от 17.30 до 19.30 часа днес и от 08.30 до 19.30 часа на 10 и 11 септември т. г. на паркинга на пл. „Кн. Александър I“; \r\n- от 08.30 до 19.30 часа на 10 септември на ул. „Славянска“ между ул. „Г. С. Раковски“ и ул. „Добруджа“, както и на ул. „6-ти септември“ между ул. „Славянска“ и ул. „Иван Вазов“;  \r\n- от 10.00 до 21.00 часа на 11 септември т. г. на бул. „Витоша“, в частта пред църквата „Света Неделя“; \r\n- от 08.30 до 17.00 часа на 11 септември т.г. на ул. „Цар Калоян“ между ул. „Съборна“ и ул. „Позитано“; \r\n- от 19.30 часа на 12 септември т. г. до 09.30 часа на 13 септември т. г. на ул. „Попова шапка“ между ул. „Черковна“ и бул. „Ситняково“;  \r\n- от 12.00 до 19.30 часа на 15 септември т. г. и от 08.30 до 19.30 часа на 16 септември т. г. на ул. „Проф. Георги Брадистилов“ между ул. „Росарио“ и ул. „Проф. Борис Боровски“;  \r\n- от 06.00 до 12.00 часа на 17 септември т. г. на локалното пътно платно на бул. „Цариградско шосе“ пред „Интер Експо Център“;  \r\n- от 18.00 до 23.30 часа на 17 септември т. г. под моста на Околовръстен път на кръговото кръстовище в посока с. Бистрица;  \r\n- от 15.00 до 19.30 часа на 17 септември т. г. и от 06.00 до 17.00 часа на 18 септември т. г. по ул. „Илиянско шосе“ между бул. „Рожен“ и ул. „Гарова“, по тротоара /като се осигурят минимум два метра за пешеходно движение/и по пътното платно, без да се пречи на колите на  обществения транспорт; \r\n- от 15.00 до 19.30 часа на 20 септември т. г. под моста на кв. „Захарна фабрика“;  \r\n- от 17.00 часа на 04 октомври т. г. до 07.00 часа на 05.10.2019 г. на ул. „Боянска“ между ул. „Невена Коканова“ и спирка Киноцентър Бояна, без да се пречи на колите на  обществения транспорт;  \r\n- от 07.00 до 19.00 часа на 07 октомври т. г. на ул. „Ген. Кирил Ботев“ между бул. „Тодор Каблешков“ и ул. „Георги Измирлиев“.", "date": "2019.09.09", "title": "София: Въвежда се временна организация на движението за заснемане на телевизионна продукция"}
{"url": "http://www.focus-news.net/news/2019/09/09/2696648/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Местните избори в Русия, руско-китайското военно сътрудничество и ареста на координатора на движението \"Глас\" са сред темите на руския печат.  \r\n*** \r\n \r\n Гласуването и в Москва и в Санкт Петербург беше и по съвест и с разум, пише руският вестник  ”Независимая газета“ . \r\nОпозиционните лидери в навечерието на 8 септември се обърнаха към привържениците с обяснения как да гласуват правилно. Рецептите бяха изразени по различен начин, но тяхната същност беше в една или друга степен сравнение на „умния“ и „моралния“ подход. В резултат на това, според резултатите от деня, показателите за избирателна активност в Москва и Санкт Петербург бяха традиционно ниски. Това очевидно показва, че протестния избирател избра за себе си по-лесното решение да не приеме нито една от страните от този дълъг спор. \r\nАлексей Навални се обърна към избирателите точно в „деня на мълчанието“, като призова за подкрепа за неговия „умен вот“. „Не се отказвайте от правото си на власт. Използвайте това право разумно. Това е първият ни опит с организирани колективни действия. Всички тактики на властта са насочени към потискане на волята и култивиране на безпомощност. Участието в умно гласуване утре е стъпка към организацията “, каза той във видео съобщение. \r\nЛидерът на \"Гражданска инициатива\" Андрей Нечаев направи своето обяснение за \"как да гласува на избори\". Според него в Москва има седем области, където с резерви можете да подкрепите кандидатите на „Яблоко“. „Съответно в останалите окръзи считам, че е уместно да се повреждат бюлетините, например, като се изтрият всички настоящи кандидати и се въведат имената на нерегистрираните кандидати на демократичната опозиция. Тези бюлетини ще бъдат обявени за невалидни и ще покажат на властите степента на протестния вот “, заяви Нечаев. \r\nДмитрий Гудков, лидер на нерегистрираната Партия на промените, заяви, че е малко вероятно опозицията да признае новата Московска градска Дума за легитимна. В същото време той отбеляза, че за политическата система \"всичко ще зависи от това как протекат тези\" избори \". „Ако властите загубят гласове, това означава, че тактиката на грубата намеса ще бъде призната като неефективна“, Гудков индиректно призна ефективността на тактиката на Навални, ако успее. \r\nОснователят на „Яблоко“ Григорий Явлински даде инструкциите си в деня на изборите. Той отбеляза, че жителите на редица столични квартали имат избор - това са кандидати от Яблоко, докато в други е необходимо да подкрепят само тези, които познавате и на които имате доверие. Но Явлински отхвърли подкрепата за представители на парламентарни партии - и в тези райони можете само да повредите бюлетините. \r\nИзданието припомня, че опозицията разчита не само на Москва и Санкт Петербург по отношение на общинските избори. В северната столица опозицията също проведе брифинги в навечерието на 8 септември. Депутатът от Законодателното събрание на Санкт Петербург от „Яблоко“ Борис Вишневски призова всички свои привърженици да дойдат на урните и да гласуват добросъвестно - „както показва практиката, това е най-умният избор“. Той отново припомни, че най-добре е да повреждате бюлетините при губернаторските избори в знак на морален протест, но има много кандидати на „Яблоко“ на общински избори, докато в други избирателни райони трябва да се гласува според него за „надеждни хора“. \r\nМежду другото, в Санкт Петербург опозицията успя да мобилизира наблюдатели. Например ръководителят на общинската кампания на „Яблоко“ Максим Кац каза, че в 498 обекта е имало 698 наблюдатели. Лидерът на Обединените демократи Андрей Пивоваров отбеляза, че по неговия проект са обучени 1652 наблюдатели. 756 от тях са преминали подготовката. Самият Пивоваров обаче беше отстранен от изборите от градския съд в четвъртък. Той беше обвинен, че е написал публикация във „Фейсбук“ относно изборите за Московската градска Дума. \r\nНа 8 септември от Санкт Петербург през целия ден се получават масови съобщения за нарушения. Например, на няколко места беше забелязанио извозване на избиратели . Голям брой гласове бяха събрани при гласуването в домашни условия, както отбеляза Пивоваров. Централата на Навални в Санкт Петербург също регистрира много нарушения: използването на физическа сила, принуда за гласуване, подкуп и използване на административен ресурс. \r\nКакто уверява опозицията, и в Москва имаше някои нарушения. Първият секретар на Московския градски комитет на Комунистическата партия Валери Рашкин говори за тези и други факти, казвайки, че комунистите са записали всички нарушения и ще изискват разследването  им. \r\nНакратко, в този единен ден на гласуване опозицията се върна към традиционното си занимание - съставяйки прословутите „карти за нарушения“. Когато подобна дейност започне да се проявява най-активно, това е ясен знак, изборните планове явно са пропаднали. И наистина в Санкт Петербург, изглежда, не успяха да вкарат губернатора Александър Беглов във втори тур. На общинските избори предстои изчисляване на резултатите, но те очевидно не могат да бъдат обявени за победа за опозицията. Що се отнася до Москва, и тук кампанията за „интелигентния вот“ на Навални не даде резултат. \r\nАко активността в Санкт Петербург в края на деня  едва надвишава 20%, а в столицата, очевидно, ще е по-ниска от тази стойност, може да се каже, че протестиращият избирател не е избрал никоя от страните в опозиционния спор за „умно“ или „морално“ гласуване - и просто е отказал да дойде до урните. \r\n*** \r\n \r\n  На гражданското летище на Челябинск, Русия кацнаха бойни хеликоптери от Военновъздушните сили на Китай, пише руският вестник  “Российская газета“ . \r\nАвиационната техника отива в региона на Оренбург, за да участва в международните учения „Център 2019“. \r\nЧетири военни транспортни хеликоптера Ми-171Е и същия брой атакуващи вертолети Z-10 ще вземат участие в ученията.  \r\nВ Челябинск пилотите ще заредят хеликоптерите с гориво, след което ескадрилата ще продължи пътя си към Оренбург. \r\nСтратегическото учение „Център 2019“ ще се проведе между 16 и 21 септември на осем полигона в Русия. Основните действия ще се разгърнат на Донгузкия полигон край Оренбург. Редица тактически ситуации ще се разиграят и в Казахстан, Киргизстан и Таджикистан, заяви заместник-министърът на отбраната на Руската федерация генерал-лейтенант Юнус-Бек Евкуров. \r\nНа първия етап на маневрите ще се отработи борбата срещу тероризма, отблъскването на въздушна атака, разузнаването и отбраната. Във втория етап на ученията ще се разиграва настъпление. В учението ще вземат участие 128 хил. военнослужещи от седем държави, повече от 20 хил. единици военна техника, 600 самолета и 15 кораба. \r\n*** \r\n \r\n  Полицията в Москва удължи с два дни задържането на координатора на движението \"Глас\" Владимир Егоров, който беше оставен за една нощ в ареста за дребно хулиганство, пише руският вестник  \"Новая газета .  \r\nПолицията съобщи, че предния ден Егоров се е опитал да отиде в областния съвет на московския район Дорогомилово, където се намира една от избирателните комисии, „бил е груб“ и е ударил охраната в гърдите.  \r\nОт движение „Глас не знаеха какви са причините за задържането, но го отдават на на активното си участие в наблюдението на изборите. Самият Егоров, след като беше задържан, не се свърза с никого. \r\nДнес се провеждат избори в столицата за московска Градска дума. Избирателната активност до 10 ч. Беше около 2%. „Глас“ отчете близо 400 нарушения в Москва по това време. Предизборната кампания беше придружена от масови протести заради забраната на независими кандидати.", "date": "2019.09.09", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/09/2696647/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Местните избори в Русия, руско-китайското военно сътрудничество и ареста на координатора на движението \"Глас\" са сред темите на руския печат.  \r\n*** \r\n \r\n Гласуването и в Москва и в Санкт Петербург беше и по съвест и с разум, пише руският вестник  ”Независимая газета“ . \r\nОпозиционните лидери в навечерието на 8 септември се обърнаха към привържениците с обяснения как да гласуват правилно. Рецептите бяха изразени по различен начин, но тяхната същност беше в една или друга степен сравнение на „умния“ и „моралния“ подход. В резултат на това, според резултатите от деня, показателите за избирателна активност в Москва и Санкт Петербург бяха традиционно ниски. Това очевидно показва, че протестния избирател избра за себе си по-лесното решение да не приеме нито една от страните от този дълъг спор. \r\nАлексей Навални се обърна към избирателите точно в „деня на мълчанието“, като призова за подкрепа за неговия „умен вот“. „Не се отказвайте от правото си на власт. Използвайте това право разумно. Това е първият ни опит с организирани колективни действия. Всички тактики на властта са насочени към потискане на волята и култивиране на безпомощност. Участието в умно гласуване утре е стъпка към организацията “, каза той във видео съобщение. \r\nЛидерът на \"Гражданска инициатива\" Андрей Нечаев направи своето обяснение за \"как да гласува на избори\". Според него в Москва има седем области, където с резерви можете да подкрепите кандидатите на „Яблоко“. „Съответно в останалите окръзи считам, че е уместно да се повреждат бюлетините, например, като се изтрият всички настоящи кандидати и се въведат имената на нерегистрираните кандидати на демократичната опозиция. Тези бюлетини ще бъдат обявени за невалидни и ще покажат на властите степента на протестния вот “, заяви Нечаев. \r\nДмитрий Гудков, лидер на нерегистрираната Партия на промените, заяви, че е малко вероятно опозицията да признае новата Московска градска Дума за легитимна. В същото време той отбеляза, че за политическата система \"всичко ще зависи от това как протекат тези\" избори \". „Ако властите загубят гласове, това означава, че тактиката на грубата намеса ще бъде призната като неефективна“, Гудков индиректно призна ефективността на тактиката на Навални, ако успее. \r\nОснователят на „Яблоко“ Григорий Явлински даде инструкциите си в деня на изборите. Той отбеляза, че жителите на редица столични квартали имат избор - това са кандидати от Яблоко, докато в други е необходимо да подкрепят само тези, които познавате и на които имате доверие. Но Явлински отхвърли подкрепата за представители на парламентарни партии - и в тези райони можете само да повредите бюлетините. \r\nИзданието припомня, че опозицията разчита не само на Москва и Санкт Петербург по отношение на общинските избори. В северната столица опозицията също проведе брифинги в навечерието на 8 септември. Депутатът от Законодателното събрание на Санкт Петербург от „Яблоко“ Борис Вишневски призова всички свои привърженици да дойдат на урните и да гласуват добросъвестно - „както показва практиката, това е най-умният избор“. Той отново припомни, че най-добре е да повреждате бюлетините при губернаторските избори в знак на морален протест, но има много кандидати на „Яблоко“ на общински избори, докато в други избирателни райони трябва да се гласува според него за „надеждни хора“. \r\nМежду другото, в Санкт Петербург опозицията успя да мобилизира наблюдатели. Например ръководителят на общинската кампания на „Яблоко“ Максим Кац каза, че в 498 обекта е имало 698 наблюдатели. Лидерът на Обединените демократи Андрей Пивоваров отбеляза, че по неговия проект са обучени 1652 наблюдатели. 756 от тях са преминали подготовката. Самият Пивоваров обаче беше отстранен от изборите от градския съд в четвъртък. Той беше обвинен, че е написал публикация във „Фейсбук“ относно изборите за Московската градска Дума. \r\nНа 8 септември от Санкт Петербург през целия ден се получават масови съобщения за нарушения. Например, на няколко места беше забелязанио извозване на избиратели . Голям брой гласове бяха събрани при гласуването в домашни условия, както отбеляза Пивоваров. Централата на Навални в Санкт Петербург също регистрира много нарушения: използването на физическа сила, принуда за гласуване, подкуп и използване на административен ресурс. \r\nКакто уверява опозицията, и в Москва имаше някои нарушения. Първият секретар на Московския градски комитет на Комунистическата партия Валери Рашкин говори за тези и други факти, казвайки, че комунистите са записали всички нарушения и ще изискват разследването  им. \r\nНакратко, в този единен ден на гласуване опозицията се върна към традиционното си занимание - съставяйки прословутите „карти за нарушения“. Когато подобна дейност започне да се проявява най-активно, това е ясен знак, изборните планове явно са пропаднали. И наистина в Санкт Петербург, изглежда, не успяха да вкарат губернатора Александър Беглов във втори тур. На общинските избори предстои изчисляване на резултатите, но те очевидно не могат да бъдат обявени за победа за опозицията. Що се отнася до Москва, и тук кампанията за „интелигентния вот“ на Навални не даде резултат. \r\nАко активността в Санкт Петербург в края на деня  едва надвишава 20%, а в столицата, очевидно, ще е по-ниска от тази стойност, може да се каже, че протестиращият избирател не е избрал никоя от страните в опозиционния спор за „умно“ или „морално“ гласуване - и просто е отказал да дойде до урните. \r\n*** \r\n \r\n  На гражданското летище на Челябинск, Русия кацнаха бойни хеликоптери от Военновъздушните сили на Китай, пише руският вестник  “Российская газета“ . \r\nАвиационната техника отива в региона на Оренбург, за да участва в международните учения „Център 2019“. \r\nЧетири военни транспортни хеликоптера Ми-171Е и същия брой атакуващи вертолети Z-10 ще вземат участие в ученията.  \r\nВ Челябинск пилотите ще заредят хеликоптерите с гориво, след което ескадрилата ще продължи пътя си към Оренбург. \r\nСтратегическото учение „Център 2019“ ще се проведе между 16 и 21 септември на осем полигона в Русия. Основните действия ще се разгърнат на Донгузкия полигон край Оренбург. Редица тактически ситуации ще се разиграят и в Казахстан, Киргизстан и Таджикистан, заяви заместник-министърът на отбраната на Руската федерация генерал-лейтенант Юнус-Бек Евкуров. \r\nНа първия етап на маневрите ще се отработи борбата срещу тероризма, отблъскването на въздушна атака, разузнаването и отбраната. Във втория етап на ученията ще се разиграва настъпление. В учението ще вземат участие 128 хил. военнослужещи от седем държави, повече от 20 хил. единици военна техника, 600 самолета и 15 кораба. \r\n*** \r\n \r\n  Полицията в Москва удължи с два дни задържането на координатора на движението \"Глас\" Владимир Егоров, който беше оставен за една нощ в ареста за дребно хулиганство, пише руският вестник  \"Новая газета .  \r\nПолицията съобщи, че предния ден Егоров се е опитал да отиде в областния съвет на московския район Дорогомилово, където се намира една от избирателните комисии, „бил е груб“ и е ударил охраната в гърдите.  \r\nОт движение „Глас не знаеха какви са причините за задържането, но го отдават на на активното си участие в наблюдението на изборите. Самият Егоров, след като беше задържан, не се свърза с никого. \r\nДнес се провеждат избори в столицата за московска Градска дума. Избирателната активност до 10 ч. Беше около 2%. „Глас“ отчете близо 400 нарушения в Москва по това време. Предизборната кампания беше придружена от масови протести заради забраната на независими кандидати.", "date": "2019.09.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/09/2696663/el-pais-ispaniya-parlamentat-v-madrid-vazobnovyava-rabota-na-fona-ot-zaplahata-za-novi-izbori.html", "text": "Тази седмица парламентът в Мадрид възобновява работата си след лятната почивка, но на фона на заплахата от необходимостта от провеждането на нови избори в страната, отбелязва испанският национален ежедневник  El Pais . \r\nПриближаването на крайния срок за съставяне на правителство – 23 септември – приближава, и ако такова не бъде договорено, Мадрид ще бъде принуден да обяви ново гласуване. Ситуацията възпрепятства работата на всички партии в парламента и най-вече на председателя на органа Меритксел Батет, обвиняван от мнозина в защита на опозицията. Въпреки сложното положение той обаче изрази надежда за повече „нормалност“ в седмицата на първите заседания след ваканцията на парламента.  \r\nДвете камари на парламента бяха разпуснати на 5 март за свикване на избори. След тях обаче не бе договорено съставянето на правителство. Уточнява се, че първото заседание на законодателния орган в Мадрид е насрочено за сряда.  \r\n \r\n Тереза Герова", "date": "2019.09.09", "title": "El Pais (Испания): Парламентът в Мадрид възобновява работа на фона от заплахата за нови избори"}
{"url": "http://www.focus-news.net/news/2019/09/09/2696666/blagoevgrad-v-grada-shte-se-provede-informatsionna-sreshta-po-programa-akademiya-za-mestni-predpriemachi.html", "text": "В града ще се проведе информационна среща по програма „Академия за местни предприемачи“. Това съобщиха от  Община Благоевград . Събитието ще се състои от 17.00 часа в зала 101 на Общината. Програмата е специално създадена за хора с идеи за стартиране на бизнес. \r\nСъбитието е насочено към предприемачи, производители, земеделци, търговци – без ограничение в икономическия сектор с идея за стопанска дейност в полза на идеалните си цели.", "date": "2019.09.09", "title": "Благоевград: В града ще се проведе информационна среща по програма „Академия за местни предприемачи“"}
{"url": "http://www.focus-news.net/news/2019/09/09/2696664/denyat-9-septemvri-v-balgarskata-istoriya.html", "text": "На тази дата през 924 г. - пред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна. През 1885 г. княз Александър І Батенберг с указ назначава княжеско комисарство за Източна Румелия в състав: Георги Странски, Петко Рачов Славейков и Йоаким Груев. \r\nНа тази дата през 1943 г. в нарушение на конституцията ХХV Народно събрание избира регентство в състав: проф. Богдан Филов, член от царската фамилия – княз Кирил Преславски и ген. Никола Михов. Година по-късно - 1944 г. - в България се извършва преврат и Отечественият фронт (ОФ) овладява властта. През 1948 г. умира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България. \r\n \r\n \r\n \r\n2000 г. \r\nМеждународната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място. \r\n \r\n \r\n2000 г. \r\nПубликуват се официални статистически данни, съгласно които през последните 7 години от започването на приватизацията 5330 предприятия са станали частни. Съществуват още около 1000 държавни предприятия, които могат да бъдат приватизирани. До този момент между 50 и 80 % от собствеността вече е частна, а разликата се дължи на различните критерии за отчитане. \r\n \r\n \r\n1975 г. \r\nЗапочва редовно да се излъчва Втора програма по Българската телевизия. Експерименталното излъчване започва година по-рано. От 01 юни 1992 г. Втора програма е именувана като \"Ефир 2\". Тя е закрита на 4 октомври 1998 г. \r\n \r\n \r\n1974 г. \r\nПрекратено е заглушаването на всички честоти на предаванията на радио \"Гласът на Америка\". В края на 1977 г., обаче то е подновено и предизвиква протестите на посолството на САЩ в България. \r\n \r\n \r\n1974 г. \r\nЗапочват денонощни излъчвания на програма \"Хоризонт\" на Българското национално радио. \r\nПрограма “Хоризонт” е създадена през 1971 г. като алтернатива на официалната програма “Христо Ботев”. \r\n \r\n \r\n1972 г. \r\nБългарската национална телевизия излъчва първото си цветно предаване – манифестацията от площад \"9 септември\" (днешен \"Александър Батенберг\"). Започва работа Варненското телевизионно студио. \r\n \r\n \r\n1945 г. \r\nЗа първи път се чества \"Денят на свободата\" - официален празник и неприсъствен ден. Във връзка с годишнината на 9 септември са помилвани и освободени от затвора около 900 души, осъдени от т.нар. Народен съд (вкл. Никола Мушанов и Димитър Гичев), а над 1000 души са пуснати от трудовите лагери. \r\n \r\n1945 г. \r\nОт Москва в страната се завръща Васил Коларов. \r\nТой се завръща в България през 1945 г. и се включва в ръководството на БРП (к). Започва да се изявява същевременно като активен политически и обществен деец. Избран е за председател на ХXVI Обикновено народно събрание (1945 г.), а след провъзгласяването на България за Народна република (15 септември 1946 г.) и за временен председател на републиката. Ръководи българската делегация на Парижката мирна конференция (1946-1947 г.), където се подписва мирният договор с България. От 7 ноември 1946 г. е председател на VI Велико народно събрание. От декември 1947 г. е подпредседател на Министерския съвет и министър на външните работи. След смъртта на Г. Димитров (юли 1949 г.) е назначен за председател на Министерския съвет. Васил Коларов умира на 23 януари 1950 г. \r\n \r\n \r\n1944 г. \r\nВ България се извършва преврат и Отечественият фронт (ОФ) овладява властта. Превратът е извършен с помощта на действащи офицери от Българската армия, преминали на страната на ОФ, съветските войски, навлезли в България на 8 септември и партизани. \r\nОтечественият фронт (ОФ) е обществено-политическа организация, образувана през 1942 г. от левите политически сили у нас. Главната й цел е обща борба срещу хитлеристите и техните български поддръжници. В организацията членуват Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. \r\nНа 5 септември 1944 г. СССР обявява война на България. Веднага след това Политбюро на Централния комитет на Работническата партия и Главния щаб на Народоосвободителната въстаническа армия (НОВА) изработват план и започват да го осъществяват още на другия ден – 6 септември. В редица селища на страната се установява отечественофронтовска власт, разбиват се затвори. Избухват стачки – на трамвайните служители в столицата, на миньорите в Перник и др., организират се демонстрации и митинги. Преминаването на границата от съветските войски на 8 септември дава нов тласък на революционните събития в страната. Правителството на Константин Муравиев дава заповед на българската войска да не оказва въоръжена съпротива на частите на Съветската армия. \r\nГлавният удар на промяната е насрочен за 8 срещу 9 септември 1944 г. Малко след 2 часа след полунощ е завладяно Военното министерство, след което се слага ръка на другите стратегически обекти в столицата – Министерството на вътрешните работи, Централната поща, Радиото, Централната гара и др. Веднага след това е формирано правителство с министър-председател Кимон Георгиев (от Политически кръг \"Звено\") и в следния състав: Българската работническа партия има 4-ма представители – Добри Терпешев, Антон Югов, Минчо Нейчев и Рачо Ангелов; БЗНС – 4-ма (Никола Петков, Асен Павлов, Борис Бумбаров и Ангел Държански), Политически кръг \"Звено\" – 4-ма (Кимон Георгиев, Петко Стайнов, Дамян Велчев и Станчо Чолаков), Българската работническа социалдемократическа партия (БРДСП) – 2-ма (Григор Чешмеджиев и Димитър Нейков) и независимите интелектуалци – 2-ма (Петко Стоянов и Димо Казасов). В противоречие с конституцията, правителството издава постановления за освобождаване от длъжност на регентите проф. Богдан Филов, княз Кирил и ген. Никола Михов и за назначаване на нов Регентски съвет, в който влизат проф. Венелин Ганев (независим), Цвятко Бобошевски (независим) и Тодор Павлов (комунист). Членовете на освободеното регентство са арестувани веднага след освобождаването им от длъжност. По-късно са осъдени на смърт от Народния съд и са екзекутирани на 1 и 2 февруари 1945 г. \r\nРано сутринта на 9 септември кабинетът се обръща по радиото с манифест към българския народ. \r\nВ същия ден правителство се обръща към СССР с молба за примирие и съветското командване прекратява военните действия срещу България от 22 ч. българско време. \r\n \r\n \r\n1943 г. \r\nВ нарушение на конституцията ХХV Народно събрание избира регентство в състав: проф. Богдан Филов (на снимката), член от царската фамилия – княз Кирил Преславски и ген. Никола Михов. Според Търновската конституция в състава на регентството не могат да влизат най-близките роднини на княза. \r\nНазначаването на регентство е наложено от обстоятелството, че на 28 август 1943 г. цар Борис III умира, а цар Симеон II е непълнолетен. \r\nРегентството е временно управление на едно или няколко лица, когато монархът е малолетен, продължително боледува или отсъства от страната или престолът е овакантен. \r\n \r\n \r\n1908 г. \r\nВ периода 5 - 9 септември в Източните железници е организирана стачка от синдикати, основани от българските социалдемократи Илия Янулов и Григор Василев. На 6 септември БДЖ и Дирекцията на железниците подписват споразумение и на 9 септември Източните железници са окупирани от българската армия (на османска територия от османски части) и стачката е прекратена. Правителството отказва да ги върне на компанията, но предлага да ги откупи въпреки протестите на Портата. \r\n \r\n \r\n1903 г. \r\nГлавният щаб на Илинденско-Преображенското въстание се обръща към българското правителство с молба за оказване на помощ. \r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация (ВМОРО). То има за цел да освободи останалите под Османска власт български земи в Македония и Одринско. \r\nПо силата на Берлинския договор (1878 г.) Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. Борбата придобива организиран характер след създаването на ВМОРО през есента на 1893 г. в Солун. Скоро след това в Македония и Одринско е създадена гъста мрежа от революционни комитети. През 1899 г. е поставено началото и на четническия институт, който изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание (1902 г.), провокирано от дейци на Върховния македоно-одрински комитет, води до разгрома на голям брой революционни комитети и застрашава организацията от нови провали. Възползвайки се от това въстание, турското правителство съсредоточва големи военни и полицейски сили в тези две области. Това води до стълкновение с турските войски в редица краища на Македония и Одринско и става причина за преждевременното избухване на въстанието. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи – Гоце Делчев, Дамян Груев, Георги (Георче) Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Гоце Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Дамян (Дамян) Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Гоце Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г., откъдето идва и името му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. \r\n \r\n \r\n1885 г. \r\nКняз Александър І Батенберг с указ назначава княжеско комисарство за Източна Румелия в състав: Георги Странски (на снимката), Петко Рачов Славейков и Йоаким Груев. \r\nКомисарството в Южна България е временна институция, създадена след провъзгласяването на Съединението на Източна Румелия с Княжество България. То управлява Източна Румелия от името на княз Александър I Батенберг. Пристъпва се постепенно към обединяване на администрацията й с тази на Княжеството. От 1 януари 1886 г. в Източна Румелия влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба 1886 г. От 24 юни същата година функциите му се поемат от Народното събрание в Княжеството. \r\n \r\n \r\n924 г. \r\nПред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна. \r\nСимеон I Велики е български княз (от 893 г. до 917 г.) и цар (от 917 г. до 927 г.). Син е на княз Борис I (заемал престола от 852 г. до 889 г.). Роден е през 864 г. Завършва Магнаурската школа в периода на най-големия й разцвет, като при обучението си в нея се запознава с произведенията на античните писатели и философи (Магнаурската школа е висше училище във византийската столица Константинопол, считано за едно от най-добрите учебни заведения в средновековието). Съвременниците на Симеон І Велики го наричат \"полугрък\", \"цар книголюбец\" и \"нов Птолемей\" заради много доброто му елино-византийско образование. Замонашава се в Цариград още преди завършването на висшето си образование. \r\nСлед завръщането си в България (886 г.) е подготвян от баща си за глава на българската църква. През 893 г. княз Владимир – Расате (първородният син на княз Борис І и престолонаследник) се отрича от християнството и започва да възвръща в България езичеството. Княз Борис І сваля от престола Владимир, заповядва да бъде ослепен и поставя начело на държавата другия си син – Симеон. \r\nВеднага след като Симеон І заема престола отношенията с Византия се изострят поради факта, че византийският император Лъв VI Философ премества тържището на български стоки от Цариград в Солун. В защита на българските търговци, изложени на произволите на местните византийски власти, и след отказа на Византия за промяна на тази наредба Симеон I навлиза в Източна Тракия и разбива византийците при Одрин. Така в продължение на едно десетилетие той води 4 войни с Византия, предизвикани от нея. \r\nПрез 913 г. Симеон I с българската войска достига стените на Цариград. Това принуждава Византия да признае на Симеон I титлата цар, която е по-висша от титлата княз. През 914 г. Византийската власт анулира това свое решение. Тогава българските войски нахлуват отново в Източна Тракия и превземат Одрин. \r\nНа 20 август 917 г. в Ахелойската битка византийската войска е обкръжена и избита. Вследствие на тази победа през 918 г. Симеон І се провъзгласява за император на ромеите, а българският архиепископ е провъзгласен за патриарх. \r\nПрез 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново се явява пред стените на Цариград. Византия поисква да започнат преговори за мир. Такъв не е сключен, но българите снемат обсадата. След това се насочва към Сърбия (924 г.), която е превърната в българска провинция. \r\nЗапочва приготовления за нова война с Византия, но на 27 май 927 г. внезапно умира от сърдечен удар. \r\nПри управлението на Симеон I България достига своето най-голямо политическо, военно и културно могъщество. България опира на 3 морета - Черно, Бяло и Адриатическо. Симеон I има титла и положение, равностойни на византийския василевс. Той е вторият владетел след Карл Велики, който придобива титла, равнозначна на тази на византийския император. Българската църква си извоюва автокефалност (независимост). Царуването на Симеон I се определя като Златен век за българската книжнина и култура. Осъществява културна и религиозна реформа, като заменя гръцкия език и книжнина със старобългарска и византийското духовенство с българско. България се превръща в духовен център на славянския свят. Голям разцвет достигат архитектурата и изкуството. Построени са много нови църкви, крепости, пътища. Столицата е преместена във Велики Преслав, който по време на управлението на Симеон І се превръща в един от основните културни центрове на Югоизточна Европа и град, съперничещ на Цариград по великолепие. В България пристигат учениците на светите равноапостоли Кирил и Методий. Сам се занимава с книжовна дейност и участва в културния живот на страната. Някои автори отъждествяват Симеон I с Черноризец Храбър. \r\n \r\n \r\n На тази дата умират: \r\n \r\n1948 г. \r\nУмира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България. \r\n \r\n \r\n1932 г. \r\nУмира Стоян Стоянов Заимов –български възрожденец, революционер, просветен деец, общественик и писател. Роден е на 12 август 1853 г. в Чирпан. През 1867 г. постъпва в класното училище в Стара Загора. Член е на революционен комитет в града. Прехвърля се в Пловдив, където завършва педагогически курс (1870-1871 г.) и започва да учителства. След покушение над хасковски чорбаджия е заточен в Диарбекир, откъдето впоследствие избягва. През 1874 г. се прехвърля в Румъния. В Браила редактира в-к \"Михал\" (1875 г.). Участва в основаването на Гюргевския централен комитет, определен е за апостол на Врачанския революционен окръг. Заловен е от турските власти и е осъден на доживотен затвор в Мала Азия (крепостта \"Сен Жан д’Акр\"). След Освобождението учи в Педагогическия институт в Москва (1880-1882 г.), учителства в различни градове на България, директор е на Народната библиотека в София и др. Автор е на мемоарното произведение \"Миналото\" (1884-1888 г.), от което излизат само 4 от замислените 12 тома. Популярна е и биографичната му книга \"Васил Левски. Живот и дейност\" (1895 г.). \r\n \r\n \r\n На тази дата са родени: \r\n \r\n \r\n1941 г. \r\nРоден е Станислав Стратиев (псевдоним на Станко Стратиев Миладинов) – български белетрист, драматург и сценарист. През 1968 г. завършва българска филология в Софийския университет “ Св. Климент Охридски”. През 1962 г. работи като фрезист в завод “Васил Коларов”. В периода 1986-1976 г. е редактор на в-к “Стършел”. Член е на Съюза на българските писатели. За първи път печата през 1958 г. във в-к “Средношколско знаме”. Първите си успехи постига в прозата с творбите “Пътешествие без куфар”, “Самотните вятърни мелници”, “Диви пчели”, “Кратко слънце”, “Пейзаж с куче”, “Живот в небето”, “Замъци от слама”. Утвърждава се като един от най-талантливите и смели сатирици изобличители в българска театър - “Римска баня”, “Сако от велур”, “Рейс”, “Земята се върти”, “От другата страна”, “Подробности от пейзажа”, “Мамут”, “Балкански синдром”, “Живот в небето”, “Българският модел”. През 1993 г. излизат като отделни книги “Българският модел” и “Упражнения по другост”. В киното започва с името на утвърден прозаик и драматург. Сценариите му, написани професионално, са преимуществено адаптации на негови пиеси и повести. В тях критикува консумативния дух на т. нар. зряло социално общество. С редки изключения филмите, реализирани по негови сценарии, се радват на радушен зрителски прием: “Пазачът на крепостта” (1973 г.), “Гардеробът” (тв, 1975 г.), “Формула’73”, “Кратко слънце” (1979 г.), “Слънце на детството” (тв, 1981 г.), “Оркестър без име” (1982 г.), “Равновесие” (1983 г.), “Българският модел’93” (тв, 1993 г.), “Оркестър без име” II (1994 г.). Награди: на София за литература и театър; “Чудомир” за хумористичен разказ; “Хитър Петър” за сатирична книга (1993 г.). През 1991 г. взема първа награда на Международния конкурс за европейски пиеси в Мобьож, Франция. През 1993 г. печели Втора награда на Световен конкурс, за драма на ВВС. Носител е на сребърен медал на Московския кинофестивал. Пиеса “Мотиви за кларинет” (2001 г.). Умира на 9 септември 2001 г. \r\n \r\n \r\n1828 г. \r\nРоден е Йоаким Груев (Й. Г. Пройчев) - български възрожденски писател и педагог. Учи при З. Круша, Н. Рилски, Хр. Пулеков. От 1844 г. е ученик в гръцки училище в Пловдив. От 1856 г. до 1868 г. е учител в българското класно училище в Пловдив, взема участие в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879-1884 г.), помощник-княжески комисар на Пловдивска област, директор на Пловдивската девическа гимназия. Дописен член е на българското книжовно дружество (днес Българска академия на науките) от 1881 г., редовен член е от 1884 г. Разнообразна е дейността му в областите филология (един от създателите е на пловдивската правописна етимологична школа, преводач е, побългарител е, поет е, съставител е на учебници по граматика), етнография, естествени науки и др. Създател е на народната библиотека \"Иван Вазов\" в Пловдив. Умира на 1 август 1912 г. в Пловдив. \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.09", "title": "Денят 9 септември в българската история"}
{"url": "http://www.focus-news.net/news/2019/09/09/2696645/tass-v-rusiya-zavarshi-glasuvaneto-na-mestnite-izbori.html", "text": "В Русия приключи гласуване на местните избори , като последните избирателни секции затвориха в най-западния регион на страната - Калининградска област - в 20:00 местно време (21:00 по московско време, съвпада с българското), предава  TACC . \r\nТъй като изборите не бяха проведени в един избирателен район, резултатите от гласуването бяха обобщени и обявени след закриване на избирателните секции. По този начин предварителните резултати от волята на огромната част от територията на страната вече са известни в по-голяма или по-малка степен. \r\nТози единен ден на гласуване се превърна в един от най-големите през последните години. Изборите на различни нива обхванаха всички 85 териториални субекта на федерацията, включително за Московска градска Дума. \r\nОбщо гласуването се проведе в повече от 48 хиляди избирателни секции, като според резултатите му трябва да бъдат избрани 47 608 съветници, кметове и губернатори. \r\nСпоред Максим Григориев, заместник-ръководител на работната група на Обществената камара на Руската федерация по наблюдение на изпълнението на правата на гласуване на гражданите, според обществените наблюдатели, „изборите се провеждат повече или по-малко спокойно навсякъде, броят на сигналите за нарушения е приблизително същият като в други години“. В същото време той обърна внимание на голям брой сигнали за предполагаеми нарушения, които след това не получиха потвърждение. Значителен брой подобна фалшива информация беше публикувана в „Карта на нарушенията“ на движението „Гласът“, уточни Григориев. \r\nСпоред Министерството на вътрешните работи на Руската федерация в единния ден за гласуване органите на вътрешните работи са получили 315 доклада за различни видове инциденти, а броят на инцидентите е намалял с една трета в сравнение с миналата година. Както обясни първият заместник-началник на МВР Александър Горовой, органите на реда като цяло регистрират „намаление на престъпленията и нарушенията с почти една трета, като се вземат предвид средните дневни статистически данни в почивните дни на лятно-есенния период“. Той подчерта, че регистрираните нарушения \"няма да повлияят на крайните резултати от вота\". \r\nЩо се отнася до избирателната активност, тогава според експертите това е стандарт за избори на това ниво и съответните региони. Както обясни пред ТАСС Алексей Мартинов, директор на Института за най-новите държави, „като цяло изборите бяха много спокойни, плавни, редовни, при такива традиционни избирателни параметри за определен регион“ по отношение на избирателната активност. \r\n\"Виждаме, че навсякъде, по един или друг начин, плюс или минус 1,5-2%, активността е подобна на традиционната регионална избирателна активност, що се отнася до изборите на същото ниво в предишни избирателни цикли\", обясни той, като го нарече  - \"традиция на избирателната активност.\" \r\n \r\n  Юлиян Марков", "date": "2019.09.09", "title": "ТАСС: В Русия завърши гласуването на местните избори"}
{"url": "http://www.focus-news.net/news/2019/09/09/2696665/faz-parlamentat-v-rim-glasuva-za-novoto-pravitelstvo-na-dzhuzepe-konte.html", "text": "Долната камара на италианския парламент – Камарата на депутатите – ще гласува доверие на новия кабинет на министър-председателя Джузепе Конте, който оглави коалиция между Движение „Пет звезди“ и лявоцентристката Демократическа партия (ДП), съобщава германският национален ежедневник  Die Frankfurter Allgemeine Zeitung . Съответното гласуване в Сената е насрочено за вторник. \r\nДвижение „Пет звезди“ спечели общите избори през 2018 г. и са най-силната фракция в двете камари, докато ДП управлява Италия от 2013 г. до 2018 г. и сега идват на власт като младши партньори, година и половина след изборите. В Сената мнозинството на новото правителство е крехко. \r\nНовото правителство обяви експанзионистична икономическа политика, като увери, че тя няма да застраши баланса на публичните финанси. Издигнати бяха и искания за изменение на Дъблинския регламент, който изисква бежанците да преминат през процедурите за убежище в страната, в която за първи път влязат в Европейския съюз.  \r\nЗаконът за сигурността, приет от бившия министър на вътрешните работи Матео Салвини, който предвижда санкции в размер до един милион евро за капитани, които влизат незаконно в италианските води, може да бъде отменен, предполагат от редакцията. \r\n \r\n Тереза Герова", "date": "2019.09.09", "title": "FAZ: Парламентът в Рим гласува за новото правителство на Джузепе Конте"}
{"url": "http://www.focus-news.net/news/2019/09/09/2696670/shumen-suhi-i-prohodimi-sa-patishtata-v-oblastta.html", "text": "Сухи и нормално проходими са пътищата в областта,  предаде репортер на  Радио „Фокус“ - Шумен . Ремонтни дейности по асфалтовата настилка се извършва по пътя Хърсово – Никола Козлево от км 36 до км 38 в района на Хърсово, движението в участъка се извършва с повишено внимание. Ришки проход е отворен, Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.09.09", "title": "Шумен: Сухи и проходими са пътищата в областта"}
{"url": "http://www.focus-news.net/news/2019/09/09/2696673/denyat-9-septemvri-v-svetovnata-istoriya.html", "text": "На тази дата през 337 г. - тримата сина на император Константин си поделят Римската империя. По това време през 1850 г. - Калифорния става 31-вият американски щат. През 2006 г. - след няколко неуспешни опита совалката “Атлантис” e изстреляна от космодрума Кейп Канаверал. Изстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми.   \r\n \r\n \r\n2017 г.  \r\nЕгипет обявява откриването на гробница в Луксор, принадлежаща на кралски златар, който е живял преди повече от 3500 години в 18-та династия. \r\n \r\n \r\n2017 г.  \r\nУраганът “Ирма” удря Куба. Смърт на най-малко 25 души в Карибите. \r\n \r\n \r\n2017 г.  \r\nВицепрезидентът на Уругвай Раул Сендик подава оставка. \r\n \r\n \r\n2016 г. \r\nСеверна Корея провежда ядрен тест с мощност 10 килотона на площадката за ядрени оръжия Пунгие-ри. \r\n \r\n \r\n2016 г. \r\nПреизбран е президентът на Габон - Али Бонго. \r\n \r\n \r\n2015 г. \r\nПредседателят на Европейската комисия Жан-Клод Юнкер настоява в речта си „За състоянието на Съюза“ ЕС да узакони имиграцията, както и да участва по-активно в решаването на проблемите в Сирия и Либия, защото основното право на убежище е едно от най-важните европейски права. \r\n \r\n \r\n2015 г. \r\nЮнкер подкрепя създаването на европейски трезор, който да гарантира депозитите на европейските граждани. \r\n \r\n \r\n2015 г. \r\nКралица Елизабет Втора става най-дълго управлявалият монарх в историята на Великобритания като надминава прапрабаба си Виктория, която властва 63 години и 7 месеца. \r\n \r\n \r\n2014 г. \r\nХоландският съвет по безопасност обнародва предварителния доклад за причините на катастрофата на малайзийския самолет. \r\n \r\n \r\n2013 г. \r\nВ Норвегия се провеждат парламентарни избори. \r\n \r\n \r\n2012 г. \r\nВ сила влиза споразумение между САЩ и Русия улесняващ визовия режим за граждани на двете страни посредством възможността за издаване на многократни половин годишни визи. \r\n \r\n \r\n2011 г. \r\nПрезидентът на САЩ Барак Обама обяви извънредно положение в щатите Ню Йорк и Пенсилвания и евакуация на стотици хиляди американци във връзка с катастрофалните наводнения причинени от тропическата буря Ли. \r\n \r\n \r\n2009 г. \r\nЗлатен век (отличие) е връчен на френския галерист и колекционер Жан-Пол Виллен \r\n \r\n \r\n2006 г. \r\nСлед няколко неуспешни опита совалката “Атлантис” e изстреляна от космодрума Кейп Канаверал. \r\nИзстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми. \r\nКомандир на шестчленния екипаж на “Атлантис” е Брент Джетт, а негов заместник е Крис Фъргюсън. Останалите четирима астронавти са Даниъл Бърбанк, Хайди Стефанишин-Пайпър, Джо Танер и канадецът Стив Маклийн. \r\nСовалката “Атлантис” е четвъртата совалка на НАСА. Дълга е около 45 м и широка 9 м. Вместимостта й е 17 души, плюс петима изследователи. \r\n \r\n \r\n2003 г. \r\n9 септември е обявен за Световен ден на красотата \r\n \r\n \r\n1999 г. \r\nВ нощта срещу 9 септември в 9-етажен блок на улица “Гурянов” в Москва експлодира бомба с мощност равна на 300-400 кг тротил. 94 души умират, 164 са ранени, половината от сградата е напълно разрушена. \r\n \r\n \r\n1991 г. \r\nТаджикистан обявява независимостта си \r\n \r\n \r\n1886 г. \r\nВ Берн, Швейцария е подписана конвенция за защита на литературните и художествени произведения. Това е първият международен акт в областта на авторското право. \r\n \r\n \r\n1885 г. \r\nВ хода на кримската война (1855 г. – 1856 г.) англо-френските войски, действащи на Кримския полуостров, завладяват Севастопол след 349-дневна обсада. Падането на Севастопол принуждава руското правителство да поиска от Турция и от нейните съюзници прекратяване на бойните действия и започване на преговори за подписване на примирие. \r\nКримската война (1855 г. – 1856 г.) е война на Русия с коалицията на Великобритания, Франция, Турция и Сардиния. Засилването на експанзията на Великобритания и Франция за завладяване на нови пазари и колонии среща съпротивата на Русия, която се стреми да защити своите икономически и политически интереси по крайбрежието на Черно море и да укрепи влиянието си на Балканите. Турция се стреми с помощта на съюзниците си да откъсне от Русия Крим и Кавказ. Използвайки религиозните спорове, Турция започва война срещу Русия (октомври 1853 г.). През февруари 1854 г. обединеният англо-френски флот навлиза в Черно море и Русия обявява война на Великобритания и Франция. Русия участва в Кримската война с армия от 700 000 души, а нейните противници - с 1 млн. души. Руската армия е не само по-малка, но и по-лошо въоръжена. Бойните действия на сухопътните войски протичат на Балканите, в Кавказ и на Кримския полуостров; флотът действа основно в Черно море и в Тихия океан. През 1853 г. руската армия на ген. М. Д. Горчаков (82 000 д.) и турската армия на Омер паша (ок. 150 000 д.) водят ограничени бойни действия на Балканския полуостров. Руски войски обсаждат крепостите Русе и Силистра. В Кавказ са отблъснати опитите на турската армия на Абди паша (100 000 д.). Руски черноморски флот блокира турския флот в северните пристанища и в Синопското морско сражение (1853 г.) унищожава турската ескадра на Осман паша. През пролетта на 1854 г. руските войски под командването на ген. И. Ф. Паскевич форсират Дунав и завладяват много турски крепости на Балканите. Враждебната позиция на Австрия принуждава Русия да изтегли армията си зад р. Дунав и след това да остави Молдова и Влашко. През пролетта на 1854 г. англо-френски флот блокира Балтийско море и Севастопол, атакува Петропавловск Камчатски и провежда демонстративни действия в Бяло и Баренцево море. През септември в Крим е стоварена англо-френска експедиционна армия под командването на А.-Ж. Сент Арно и Ф. Дж. Реглан. Тя разбива руските войски на А. С. Меншиков (ок. 34 000) при р. Алма и обсажда Севастопол. Героичната отбрана на Севастопол от руския гарнизон под ръководството на адмирал В. А. Корнилов заставя съюзното командване да се откаже от щурма на крепостта и да премине към продължителна обсада. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор през 1856 г. \r\n \r\n \r\n \r\n1850 г. \r\nКалифорния става 31-вият американски щат \r\n \r\n \r\n \r\n На тази дата умират: \r\n \r\n1976 г. \r\nУмира Мао Дзе-Дун – китайски политик и държавен деец, създател на “маоизма” – азиатска разновидност на комунизма (социалшовинизма). \r\nМао Дзе-Дун е роден на 26 декември 1893 г. В периода 1954-1959 г. е председател на КНР. Председател е на ЦК на Китайската комунистическа партия (ККП) от 1943 г. Член е на Китайската КП от създаването й (1921 г.). Идеологията на Мао Дзе-Дун е еклектичен конгломерат от различни източници: конфуцианство, анархизъм, троцкизъм, национализъм и др. През 60-те години е идеолог на т. нар. културна революция, която нанася тежък удар на ККП и китайската икономика, като ги връща десетилетия назад. Член е на ЦК на е Китайската комунистическа партия в периода 1923-1925 г. От 1928 г. член на Политбюро на ЦК. От 1949 г. до 1954 г. е председател на Централния народно правителствен съвет на Китайската народна република. През 1958 г. предлага авантюристичния курс на “трите червени знамена” (новата “генерална линия”, “големия скок”, “народната комуна”); за перманентната революция и за културната революция. На IХ конгрес на Китайска КП (1969 г.) идеите му повторно са провъзгласени за теоретична основа на идеологията на Китайска КП, а Мао Дзе-Дун е обявен за пожизнен вожд на партията. През 1976 г. са подведени под съдебна отговорност съпругата му Цзяо Цин и нейните привърженици - стратезите на “културната революция”. \r\n \r\n \r\n \r\n \r\n На тази дата се раждат :  \r\n \r\n1968 г. \r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.). \r\n \r\n \r\n1960 г. \r\nРоден е Хю Грант – английски киноактьор.  \r\n \r\n \r\n1828 г. \r\nРоден е граф Лев Николаевич Толстой – руски писател. Толстой постъпва в Казанския университет през 1844 г., отначало във Факултета по източни езици и култура, а след това - в Юридическия факултет. Напуска университета през 1847 г., след което известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.), след която напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа през 1860 г., за да изучи организацията на образованието в селските училища. В творбите си се стреми да изобразява народните характери и да представя епически събития. Неговият роман “Война и мир” е уникално явление в руската и в световна литература, в който се съчетават дълбочината на психологичния роман с размаха на епическия рисунък. През 70-те години създава романа “Ана Каренина” (1879-1880 г., издадена през 1884 г.). През 80-те години спира да се занимава с художествено творчество. Започва да се занимава със земеделие и обущарство. Отпечатва няколко публицистични творби, призовава разума и достойнството на хората да се поставят в служба на взаимопомощта между всички членове на обществото. В този период написва няколко повести: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.) и драмите “Силата на мрака” (1886 г.) и “Плодовете на просвещението” (1886-1890 г.). През 90-те години Толстой пише романът “Възкресение” (1889-1899 г.), който предизвиква обществен скандал. Толостой е отлъчен от Православната църква през 1901 г. В края на живота си живее в Ясна поляна. Поддържа връзки с много видни руски интелектуалци - А. П. Чехов, М. Горки, В. Г. Короленко и др. \r\n \r\n \r\n1737 г. \r\nРоден е Луиджи Галвани – италиански анатом и физиолог. Един от създателите е на учението за електричеството, основоположник е на електрофизиологията. Получава образование в Болонския университет; преподава медицина. Първите изследвания прави в областта на сравнителната анатомия. Започва опити по изследване на електричеството в животните (1771 г.). Изследва способността на мускулите на жабата да се свиват под въздействието на електрични ток. Опитите на Луиджи Галвани са обяснени от А. Волта, помагат да изобрети нов токоизточник - галваничен елемент. Умира 4 декември 1798 г. в Болоня. \r\n \r\n \r\n1585 г. \r\nРоден е Херцог Арман Жан дю Плеси Ришельо – френски държавник, защитник на абсолютизма, пръв министър, кардинал от 1622 г. През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политическите привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. През 1635 г. основава Френската академия. Умира на 4 декември 1642 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.09", "title": "Денят 9 септември в световната история"}
{"url": "http://www.focus-news.net/news/2019/09/09/2696672/sofiya-udalzhava-se-vremeto-na-dvizhenie-na-avtobusna-liniya-63-v-delnichni-dni.html", "text": "От днес до 1 ноември 2019 г. се удължава времето на движение на автобусна линия №63 в делнични дни във връзка с транспортно обслужване на местността Златните мостове. Това съобщиха от пресцентъра  на  Столична община . Ще се извършат 2 курса от сп. „Бул. Цар Борис ІІІ“ до сп. „Златните мостове“ и обратно, с часове на тръгване от спирки, съответно:  \r\n- от спирка „Бул. Цар Борис ІІІ“ – 09.00 часа и 17.14 часа;  \r\n- от спирка „Златните мостове“ - 10.00 часа и 18.25 часа.", "date": "2019.09.09", "title": "София: Удължава се времето на движение на автобусна линия №63 в делнични дни"}
{"url": "http://www.focus-news.net/news/2019/09/09/2696676/asenovgrad-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-eparhiyskiya-manastir-svsv-kirik-i-yulita.html", "text": "Негово преосвещенство Знеполският епископ Арсений ще оглави Архиерейска света Литургия в епархийския манастир „Св.св. Кирик и Юлита” край Асеновград, предаде репортер на  Агенция „Фокус“ . На днешния ден Православната църква прославя светите праведни богоотци Йоаким и Анна. По този повод с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще в оглави архиерейска света Литургия от 9:00 часа в храм ”Св. Йоаким и Анна”. \r\nНикола ПЕТКОВ", "date": "2019.09.09", "title": "Асеновград: Негово преосвещенство Знеполският епископ Арсений ще оглави Архиерейска света Литургия в епархийския манастир „Св.св. Кирик и Юлита”"}
{"url": "http://www.focus-news.net/news/2019/09/09/2696674/pleven-meditsinskiyat-universitet-v-grada-shte-otkrie-novata-uchebna-godina.html", "text": "След успешно проведената кандидатстудентска кампания 2019 Медицински университет – Плевен (МУ - Плевен) ще отвори врати днес, за да посрещне 530 студенти-първокурсници, приети за обучение в 14 специалности, 4 магистърски и 10 бакалавърски програми, в професионалните направления медицина, фармация, здравни грижи и обществено здраве. Това съобщиха от пресцентъра на   Медицинския университет в Плевен . Висшето училище реализира успешен прием на студенти по държавна поръчка за магистърските специалности след средно образование – общо 180 първокурсници, „Медицина“ (120) и „Фармация“ (60), за бакалавърските специалности след средно образование – близо 250 новоприети студенти в 11 специалности и 60 новоприети студенти след придобита степен „Бакалавър“ в три магистърски програми – „Управление на здравните грижи“, „Здравен мениджмънт“ и „Медицинска рехабилитация и ерготерапия“. След запълване на местата по държавна поръчка, в рамките на свободния капацитет, МУ-Плевен за поредна година обяви места за обучение на студенти срещу заплащане – 30 са записаните студенти в специалностите „Медицина“ и „Фармация“ и 9 в бакалавърските специалности.  \r\nНа 9 септември на тържественото откриване на новата академична 2019/2020 година общо 530 първокурсници ще прекрачат прага на плевенската Алма Матер в годината на 45-годишния юбилей на висшето училище. За втора поредна година те ще изпълнят нововъведения ритуал за полагане на академична клетва, която ги прави морално съпричастни към основните ценности и мисията на Университета, към Етичния кодекс и академичните традиции. Ритуалът за полагане на клетва от първокурсниците бе въведен на 19 февруари 2018 г. за официалния старт на учебната година на новоприетите чуждестранни студенти. Те първи тържествено повториха думите на клетвата, декларирайки, че ще уважават своите преподаватели и състуденти, както и достойнството на пациентите. \r\nТази година сред първокурсниците трима са новоприетите студенти с максимален бал 36.00, записани в специалност „Медицина“, двама от които са възпитаници на Гимназия „Иван Вазов“ в град Плевен – Красимир Великов и Ели Илиева. Третият отличник-първокурсник е Ивана Иванова. Те ще отговорят на приветствията на Ректора проф. д-р Славчо Томов, на официалните гости и на Председателя на Студентски съвет, посочвайки причините за избора си да се обучават именно в плевенската Алма Матер.  \r\nАкадемичното ръководство на Медицински университет - Плевен традиционно организира за новоприетите студенти-първокурсници, за техните близки и преподаватели Тържествено откриване на новата академична година. Събитието ще се проведе от 10.00 часа в аудиториум „Магнум” на Втора клинична база. \r\nПразникът ще протече със следната програма: \r\n- Посрещане на новоприетите студенти-първокурсници в зала „Магнум” със свитъци с химна на академичната общност Gaudeamus. \r\n- Посрещане на Академичното Ръководството с изпълнение на химна на академичната общност Gaudeamus от Общинска хорова формация „Гена Димитрова“ с диригент Анелия Дечева. \r\n- Представяне на Академичното Ръководството от проф. Маргарита Александрова, зам.-ректор по учебната дейност, водещ на тържеството. \r\n- Презентационно видео за Медицински университет – Плевен. \r\n- Приветствие на Ректора на МУ-Плевен проф. д-р Славчо Томов към новоприетите студенти. \r\n- Приветствие от Председателя на Студентски съвет. \r\n- Обръщение на студенти-първокурсници, приети с най-висок бал от Кандидатстудентска кампания 2019  \r\n- Връчване от Ректора на студентските книжки на първокурсниците, приети с най-висок бал по всички специалности на факултетите и колежа. \r\n- Тържествено полагане на Академична клетва от първокурсниците. \r\n- Финален музикален поздрав от Общинска хорова формация.", "date": "2019.09.09", "title": "Плевен: Медицинският университет в града ще открие новата учебна година"}
{"url": "http://www.focus-news.net/news/2019/09/09/2696668/kardzhali-poradi-izgrazhdane-na-saorazhenie-po-traseto-na-pat-kardzhali-momchilgrad-krumovgrad-ivaylovgrad-e-ogranicheno-dvizhenieto-do-selo-rogach.html", "text": "Изгражда се съоръжение при км 37+188 по трасето на път II-59 Кърджали-Момчилград-Крумовград-Ивайловград, поради което движението в участъка Крумовград – село Рогач е ограничено в двете посоки от км 37 до км 38. Това съобщиха за   Радио Фокус   от ОПУ-Кърджали. Обходният маршрут е през  Крумовград  в посока Поточница – Голобрад – Падало – път II-59. Очаква се ремонтът да приключи в срок до 09.09.2019 г. \r\nОграничено е движението на МПС над 12 т. по път III-5009 Хасково-Кърджали на изхода от село Козлец до км 26. По същия път ІІІ-5009 в посока Зорница – Бели пласт – Стремци– Кърджали продължава ограничението за МПС над 12 т, като обходният маршрут е по път I-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС, в срок до края на тази година.  \r\nПо път Крумовград–Хасково от км 36 до км 55, движението да става с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка., като срокът на ремонтните дейности се удължава до 30.09.2019 г. \r\nДарина ДЕЕНИЧИНА", "date": "2019.09.09", "title": "Кърджали: Поради изграждане на съоръжение по трасето на път Кърджали-Момчилград-Крумовград-Ивайловград е ограничено движението до село Рогач"}
{"url": "http://www.focus-news.net/news/2019/09/09/2696677/plovdiv-intenziven-e-trafikat-po-uchastaka-na-am-trakiya-v-oblastta.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пловдивския участък на АМ „Тракия“, също по направленията Пловдив-Пазарджик и Пловдив-Карлово. Пътищата на територията на областта са сухи и нормално проходими. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е и движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nТрафикът на територията на град Пловдив също е интензивен към този час на деня. По-засилено е автомобилното движение по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.09.09", "title": "Пловдив: Интензивен е трафикът по участъка на АМ „Тракия“ в областта"}
{"url": "http://www.focus-news.net/news/2019/09/09/2696671/politico-es-nyama-da-razreshi-otlagane-na-brekzit-predupredi-parizh.html", "text": "Брюксел няма да се съгласи да предостави на Обединеното кралство ново отсрочване на Брекзит. Това предупреди министърът на външните работи на Франция Жан Ив Ле Дриан, отбелязва електронното издание  Politico  в европейската си редакция. \r\n„Британците трябва да ни кажат какво искат\", подчерта първият дипломат на Париж пред местни медии, като същевременно допълни: „Няма да предоставяме удължаване на срока на Брекзит на всеки три месеца“.  \r\nПремиерът на Обединеното кралство Борис Джонсън иска ново споразумение, а не удължаване, заяви на свой ред британският министър на финансите Саджид Джавид пред медиите на Острова. \r\n„Премиерът ще отиде на заседанието на [Европейския] съвет на 17 и 18 октомври, ще се опита да постигне сделка. Със сигурност няма да иска удължаване в тази среща“, подчерта Джавид. \r\nМиналата седмица британският парламент гласува предложение в опит да принуди Джонсън да поиска удължаване на срока за Брекзит, ако не успее да постигне споразумение, за да спре излизането на страната от структурите на Общността без споразумение. Джонсън многократно подчертава, че Великобритания ще напусне Блока на 31 октомври, със или без сделка. \r\n \r\n Тереза Герова", "date": "2019.09.09", "title": "Politico: ЕС няма да разреши отлагане на Брекзит, предупреди Париж"}
{"url": "http://www.focus-news.net/news/2019/09/09/2696675/sport-prodalzhavat-machovete-za-myasto-na-evro-2020.html", "text": "Квалификациите за Европейското първенство по футбол през 2020 година продължават и днес. Предстои изиграването на 10 срещи в групите C, E, G и I.  \r\nСред най-интересни се очертават двубоите между Северна Ирландия и Германия и Шотландия и Белгия, които ще се играят от 21:45 часа. В петък Германия загуби с 2:4 от Холандия. Отборът на Майкъл О’Нийл е с пълен актив до момента, но не е играл с фаворитите в групата. В същото време Холандия гостува на Талин и очакванията са за победа, която ще върне надеждите на тима за второто място.", "date": "2019.09.09", "title": "Спорт: Продължават мачовете за място на Евро 2020"}
{"url": "http://www.focus-news.net/news/2019/09/09/2696678/pregled-na-osnovnite-temi-v-evropeyskiya-pechat-agentsiya-fokus.html", "text": "Последните развития по темата за Брекзит, гласуването на доверие към новото правителство на италианския премиер Джузепе Конте, както и заплахата от нови избори в Испания са част от основните теми, върху които акцентират водещите европейски издания.  \r\n \r\n*** \r\n  Правителството на британския премиер Борис Джонсън обмисля няколко плана, които би трябвало да му позволят по легален начин да заобиколи закона за отлагане на Брекзит. Това съобщи вестник  The Telegraph  , позовавайки се на източници в британското правителство. \r\nМиналата седмица британският парламент прие закон, който задължава правителството да поиска от Европейския съюз ново отлагане на Брекзит, ако Лондон и Брюксел все още не са съгласни с условията на „развода\". Според събеседниците на изданието Джонсън, който настоява Обединеното кралство да напусне ЕС не по-късно от 31 октомври, възнамерява да убеди Брюксел да не се съгласи на ново отлагане. Заедно с официално искане правителството може да изпрати писмо до Брюксел, в което посочва своята позиция, която се различава от позицията на парламентарното мнозинство и директно посочва, че не иска да отлага датата на излизане от ЕС от 31 октомври на 31 януари. \r\n„Възнамеряваме да предотвратим всяко отлагане. Законът ще има значение, само ако ни бъде предложено отлагане, но когато планът ни е ясен, много вероятно е такова предложение да не последва\", подчерта източник на вестника, според когото кабинетът има на и друг план, в случай че Брюксел се съгласи да отложи Брекзит. \r\nЗаплахата, че правителството ще заобиколи закона, който позволява на парламента да поеме контрола върху излизането на страната от ЕС и е предназначен да изключи възможността за „твърд“ Брекзит, може да принуди опозицията да подкрепи предложението на правителството за провеждане на предсрочни избори в Камарата на общините. Гласуването по този въпрос трябва да се проведе в понеделник и според източника на изданието това ще бъде последната възможност за опозицията да оспори правителството, преди работата на парламента да бъде спряна до средата на октомври. \r\n \r\n*** \r\n  Долната камара на италианския парламент – Камарата на депутатите – ще гласува доверие на новия кабинет на министър-председателя Джузепе Конте, който оглави коалиция между Движение „Пет звезди“ и лявоцентристката Демократическа партия (ДП), съобщава германският национален ежедневник  Die Frankfurter Allgemeine Zeitung . Съответното гласуване в Сената е насрочено за вторник. \r\nДвижение „Пет звезди“ спечели общите избори през 2018 г. и са най-силната фракция в двете камари, докато ДП управлява Италия от 2013 г. до 2018 г. и сега идват на власт като младши партньори, година и половина след изборите. В Сената мнозинството на новото правителство е крехко. \r\nНовото правителство обяви експанзионистична икономическа политика, като увери, че тя няма да застраши баланса на публичните финанси. Издигнати бяха и искания за изменение на Дъблинския регламент, който изисква бежанците да преминат през процедурите за убежище в страната, в която за първи път влязат в Европейския съюз.  \r\nЗаконът за сигурността, приет от бившия министър на вътрешните работи Матео Салвини, който предвижда санкции в размер до един милион евро за капитани, които влизат незаконно в италианските води, може да бъде отменен, предполагат от редакцията. \r\n \r\n*** \r\n  Брюксел няма да се съгласи да предостави на Обединеното кралство ново отсрочване на Брекзит. Това предупреди министърът на външните работи на Франция Жан Ив Ле Дриан, отбелязва електронното издание  Politico  в европейската си редакция. \r\n„Британците трябва да ни кажат какво искат\", подчерта първият дипломат на Париж пред местни медии, като същевременно допълни: „Няма да предоставяме удължаване на срока на Брекзит на всеки три месеца“.  \r\nПремиерът на Обединеното кралство Борис Джонсън иска ново споразумение, а не удължаване, заяви на свой ред британският министър на финансите Саджид Джавид пред медиите на Острова. \r\n„Премиерът ще отиде на заседанието на [Европейския] съвет на 17 и 18 октомври, ще се опита да постигне сделка. Със сигурност няма да иска удължаване в тази среща“, подчерта Джавид. \r\nМиналата седмица британският парламент гласува предложение в опит да принуди Джонсън да поиска удължаване на срока за Брекзит, ако не успее да постигне споразумение, за да спре излизането на страната от структурите на Общността без споразумение. Джонсън многократно подчертава, че Великобритания ще напусне Блока на 31 октомври, със или без сделка. \r\n \r\n*** \r\n  Тази седмица парламентът в Мадрид възобновява работата си след лятната почивка, но на фона на заплахата от необходимостта от провеждането на нови избори в страната, отбелязва испанският национален ежедневник  El Pais . \r\nПриближаването на крайния срок за съставяне на правителство – 23 септември – приближава, и ако такова не бъде договорено, Мадрид ще бъде принуден да обяви ново гласуване. Ситуацията възпрепятства работата на всички партии в парламента и най-вече на председателя на органа Меритксел Батет, обвиняван от мнозина в защита на опозицията. Въпреки сложното положение той обаче изрази надежда за повече „нормалност“ в седмицата на първите заседания след ваканцията на парламента.  \r\nДвете камари на парламента бяха разпуснати на 5 март за свикване на избори. След тях обаче не бе договорено съставянето на правителство. Уточнява се, че първото заседание на законодателния орган в Мадрид е насрочено за сряда. \r\n \r\n***", "date": "2019.09.09", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/09/09/2696680/pregled-na-osnovnite-temi-v-starozagorskiya-pechat.html", "text": "„Подписан ли е договорът за газопровода от Турция през България за Сърбия и ЕС?“ е водещо заглавие във всекидневника  „Старозагорски новини“ . Това трябваше да се случи на 5 септември, но българските институции мълчат по темата, допълва изданието. Договорът за изграждане на газопровода от Турция през България за Сърбия, Унгария и Австрия трябваше да бъде подписан на 5 септември. Става въпрос за съоръжение, което ще получава руски природен газ от втората тръба, която се изгражда в рамките на проекта \"Турски поток\". По този тръбопровод ще се пренасят количества газ и от Азербайджан, и други източници, както и втечнен природен газ от терминалите в Турция и Гърция, като идеята е този газопровод да снабдява с газ страни от Източна Европа. \"С подписването на този договор ще отпаднат много въпроси - първо, отпада въпросът дали втората тръба на \"Турски поток\" ще мине през наша територия. Второ, отпада въпросът дали след 1 януари, в случай че Украйна прекрати доставките на газ по Трансбалканския газопровод, ние ще имаме газ. Да, ще имаме газ\", коментира преди дни по БНР енергийният експерт проф. Атанас Тасев.  \r\nСпоред проф. Тасев газопроводът от Турция през България за Сърбия и ЕС ще осигури доставки за вътрешния ни пазар и транзит през страната, което реално ще натовари съществуващата транзитна газопреносна система. \"Ако това не се случи, нашите тръби оставаха празни и ние практически изчезвахме от газовата карта на Европа\", подчерта експертът.  \r\nОт 5 септември минаха вече четири дни, но до момента няма официална информация от нито една българска институция дали договорът за газопровода е подписан. И ако не, защо? Липсата на информация безспорно подклажда съмнението, че острата реакция на българското МВнР на 3 септември по повод инициираната от руското посолство \"Изложба 75 г. от Освобождението на Източна Европа от нацизма\" се оказала \"препъни камък\" за изключително необходимия за България газов договор, за който премиерът Борисов мечтае от две години. Но точно два дни преди това да се случи, външното ни министерство направи един непремерен ход с въпросната си позиция за изложба и провокира възмущението на Русия. А руските държавници, които държат кранчето на газта, колкото и да са православни християни, едва ли при създалата се ситуация имат желание да \"обърнат и другата си буза за български шамар\". Така че остава въпросът: подписан ли е договорът за газопровода от Турция през България за Сърбия и ЕС и ако не е подписан, защо? Веднъж вече се провалихме с \"Южен поток\". Ще се провалим ли и сега с тръбата от \"Турския поток\" заради недалновидната ни дипломация? Тези въпроси въобще не са риторични и пряко касаят газифицираните български градове, какъвто е Стара Загора. Затова българската общественост се нуждае от отговорите на отговорните институции.  \r\n„Скандирания \"Долу ръцете от нашите деца!\" огласиха тихата съботна вечер в Стара Загора“ е друго заглавие във вестника. Националният протест срещу идеологията \"Барневернет\" започна на две места, но завърши с общо шествие в центъра на града, пише вестникът. Неразбории между две граждански групи стана причината планираният в Стара Загора протест срещу идеологията \"Барневернет\" да започне от две места - едното пред Универсалния магазин, другото - пред сградата на Областната администрация. След неуспешни 15 минутни \"преговори\" между представителите на двете граждански групи, зад които стоят две различни формации, участнички в предстоящите местни избори, двата протеста започнаха поотделно, но малко по-късно участниците се сляха в едно пред стъпалата на областната администрация. Там организаторите от \"Групата за истината за Стара Загора\" бяха наредили стотици детски обувки, символизиращи какво ще остане в българските домове, ако в сила влязат направените ни от Европа законодателни промени, противопоставящи деца срещу родители. Въпреки уверенията на Министерство на труда и социалната политика, че проектът за Националната стратегия за детето 2019-2030 е спрян и че промените в законодателството в сила от 1 януари 2020 г. са в подкрепа на децата и техните семейства, участвалите в протеста старозагорци са убедени, че българските законотворци вече са отворили задната врата за чуждите на българските традиции и ценности европейски изисквания. За целта ораторите цитираха обнародвания на 22 март т.г. в Държавен вестник, брой 24, нов Закон за социалните услуги (влизащ в сила от 01.01.2020 г.), който въвежда промени в 27 други нормативни акта в областта на закрилата на детето, в това число Закона за закрила на детето, Семейния кодекс и др. Участниците в старозагорския протест изразиха негодувание и срещу разпространените на обществени места (включително в училища и детски градини) плакати, в които са представени правата, които всяко дете трябва да знае, но без съответните задължения. Като смущаващи бяха определени съдържащи се в плакатите детски права като: \"Децата имат правото да живеят с родителите си, ако е най-добре за тях\"; \"Мога да изпращам или получавам лични съобщения, които не трябва да се отварят и четат от други хора\" (б.р. в това число и родителите); \"Имам право да посещавам училище и да се образовам, за да придобия желаните от мен умения и компетенции\" и \"Имам правото на личен живот и лично пространство, и лични вещи\". Протестиращите настояха да се спре процедурата по присъединяване на България към Трети факултативен протокол към Конвенцията на ООН за правата на детето относно процедурата за подаване на жалби към Комитета по правата на детето, който регламентира, че всяко дете ще може да съди своите родители. Другото искане бе за отказ на България от финансиране чрез Финансов механизъм на Европейското икономическо пространство, Норвежки финансов механизъм, както и чрез други международни източници, на дейности, свързани с детско правосъдие и защита правата на детето, сексуално образование (възпитание) на непълнолетни лица и др. Както и да бъде наложена забрана за делегиране на държавни правомощия на частни лица, включително неправителствени организации, в сферата на политиките за децата, семейството и образованието. Участниците бяха категорични, че всички проекти, програми и механизми, които България приема за децата, трябва да са съобразени с българските традиционни семейни ценности. По време на протеста нямаше антиправителствени послания, с изключение на реплика на гражданка, че \"ако това правителство не е способно да защити интереса на гражданите си и на българските деца, по-добре е да си ходи\". Тишината в съботната вечер в Стара Загора беше нарушена около 19 часа, когато над 300 протестиращи, сред които семейства с малки деца, поеха на шествие по централния булевард към Община Стара Загора, скандирайки \"Долу ръцете от нашите деца\". По това време доста граждани отмаряха край красивите фонтани на площада, но болшинството от тях така и не разбраха защо бе смутена градската летаргия.  \r\n„Тежка катастрофа край Николаево отне живота на 12-годишно дете“ пише още на страниците на вестника. 12-годишно момче загина, а трима души пострадаха при тежка катастрофа вчера. Инцидентът е станал около 16 часа на подбалканския път София - Бургас, в района на град Николаево. При извършването на ляв завой шофьорът на автомобил с варненска регистрация е загубил контрол над превозното средство и се е ударил в подпорните стени на мост. На място е загинало 12-годишното дете, което е било на задната седалка. Шофьорът и останалите пътници са закарани в болницата в Казанлък с тежки травми. До редакционното приключване на броя ни причините за тежката катастрофа не станаха известни. Заради инцидента движението по подбалканския път между Мъглиж и Николаево бе спряно и МПС-тата се отклоняваха по обходни маршрути.", "date": "2019.09.09", "title": "Преглед на основните теми в старозагорския печат"}
{"url": "http://www.focus-news.net/news/2019/09/09/2696683/pleven-dvizhenieto-po-pat-ii-11-milkovitsa-somovit-ot-km-196000-do-km-206000-se-osashtestvyava-v-edna-lenta.html", "text": "Движението по път II-11 Милковица-Сомовит от км 196+000 до км 206+000 се осъществява в една лента поради ремонтни дейности с частично асфалтиране. Tова съобщиха за  Радио „Фокус“  областно пътно управление – Плевен. Срокът е до 13 септември. Пътните настилки са сухи. Максималните температури ще бъдат между 28°и 31°, очакват се превалявания. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.09", "title": "Плевен: Движението по път II-11 Милковица-Сомовит от км 196+000 до км 206+000 се осъществява в една лента"}
{"url": "http://www.focus-news.net/news/2019/09/09/2696681/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята  е от 17.00 часа.  \r\nНикола ПЕТКОВ", "date": "2019.09.09", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/09/09/2696682/ministar-danail-kirilov-s-promenite-v-nakazatelniya-kodeks-ogranichavame-vazmozhnostta-da-se-redutsira-nakazanieto.html", "text": "С промените в Наказателния кодекс ограничаваме възможността да се редуцира наказанието. Това каза министърът на правосъдието Данаил Кирилов в сутрешния блок на  БНТ . „Промените в Наказателния кодекс, касаещи съкратеното съдебно производство, са резултат от обществен дебат и смятам, че са навременни. Друг въпрос е доколко са уместни в контекста на развитието на българското наказателно право. Българското общество започва да изпитва реактивност, когато има тежки престъпления. Общественият дебат трябва да бъде достатъчно сериозен и задълбочен и да се основава на едни принципни обстановки на българската наказателна политика“, посочи той.  \r\n„В нашия законопроект, който внесохме на 5 септември, сме дали конкретни отговори кои престъпления са тежки и кои не. Те няма да затруднят правоприлагането. Два са критериите в предложението ни за промяна на чл. 58А от НК. Първата е обективна по отношение на вида престъпления. В предложението са визирани 4 групи престъпни деяния – тежка телесна повреда, убийство, изнасилване и блудство“, каза още Кирилов. По думите му при тях може да има съкратено производство, но се ограничават последиците. „Ограничаваме възможността да се редуцира наказанието. Сега е възможно да се редуцира с една трета от размера на наказанието. Ние сме предложили това да не е повече от една пета“, добави министърът. „Във всеки отделен случай Съдът определя конкретно дали се предлага намаляване на наказанието с до една пета, или не. Това е решение на Съда и следва да бъде резултат от позицията и на Прокуратурата, и на всички други участници в процеса“. Допълни той.  \r\nПо думите му, Прокуратурата пледира на една равнопоставена основа т.в мнението й тежи и се равнопоставя на мнението на другите участници.  \r\n„Имам доверие на Съда и смятам, че като общество трябва да му се доверяваме“, каза още Кирилов.", "date": "2019.09.09", "title": "Министър Данаил Кирилов: С промените в Наказателния кодекс ограничаваме възможността да се редуцира наказанието"}
{"url": "http://www.focus-news.net/news/2019/09/09/2696685/sofiya-vazstanovyavat-se-postoyannite-marshruti-na-avtobusni-linii-11-i-60.html", "text": "Възстановяват се постоянните маршрути на автобусни линии №11 и №60 в София. Това съобщиха от пресцентъра на  Столична община . От 04.30 часа тази сутрин са възстановени постоянните маршрути на автобусни линии №11 и №60, както следва (в посока автостанция „Гео Милев“ и Централна гара): от ж. к. „Овча купел 2“ по маршрутите до кръстовище бул. „Президент Линкълн“/ул. „Зеленика“, по бул. „Президент Линкълн“, наляво по бул. „Овча купел“ и по маршрутите двупосочно.  \r\nЗа автобусни линии №11 и №60 се възстановяват двупосочните спирки:  \r\n- с кодове 2029 и 2030 „Ул. Лиляче” на бул. „Президент Линкълн” в района на кръстовището с ул. „Лиляче”;  \r\n- с кодове 0351 и 0352 „Бул. Овча купел” на бул. „Президент Линкълн” преди кръстовището с бул. „Овча купел”.", "date": "2019.09.09", "title": "София: Възстановяват се постоянните маршрути на автобусни линии №11 и №60"}
{"url": "http://www.focus-news.net/news/2019/09/09/2696679/kardzhali-chlenove-na-balgarskiya-antifashistki-sayuz-shte-otbelezhat-9-ti-septemvri-v-park-gorubso.html", "text": "Членове на Българският антифашистки съюз ще отбележат 9-и септември от 18.00 часа в парк „Горубсо“, съвместно със симпатизанти и членове на БСП от града, 75-годишнината от събитията на 9-ти септември, съобщи за   Радио „Фокус“  Йордан Митев, председател на областната структура на БАС-Кърджали. Това ще стане пред паметника на Адалберт Антонов-Малчика, младежки деец на РМС и БРП (к), участник в комунистическото движение по време на Втората световна война.  \r\nВсяка година на 9-ти септември пред паметника на Малчика в парк „Горубсо“ се поднасят венци и цветя в знак на почит и признателност към загиналите в антифашистката съпротива. Симпатизанти и членове на БСП и БАС ще изнесат и кратка програма. \r\nДарина ДЕЕНИЧИНА", "date": "2019.09.09", "title": "Кърджали: Членове на Българския антифашистки съюз ще отбележат 9-ти септември в парк „Горубсо“"}
{"url": "http://www.focus-news.net/news/2019/09/09/2696686/kathimerini-v-gartsiya-podnovyavat-protsesa-sreshtu-zlatna-zora.html", "text": "Дългогодишният процес срещу предполагаемата престъпна акция на неонацистката партия „Златна зора“ ще бъде възобновен в първия работен ден от седмицата след лятната почивка, съобщава електронното издание на гръцкия ежедневник  Kathimerini . \r\nПроцесът в Наказателния съд в Атина ще продължи със свидетелските показания на петимата обвиняеми, които бяха уличени в жестоко нападение срещу четирима египетски рибари в къщата им в Иконио, в Перама, на 12 юни 2012 г.  \r\nСпоред преписката, група нападатели, свързани със „Златна зора“, са нападнали египтяните в ранните часове на сутринта, като са нахлули в дома им и са ги събудили. Предполага се, че лидерът на регионалния клон на партията Анастасиос Пантазис е бил сред нападателите.   \r\n \r\n Тереза Герова", "date": "2019.09.09", "title": "Kathimerini: В Гърция подновяват процеса срещу „Златна зора“"}
{"url": "http://www.focus-news.net/news/2019/09/09/2696688/ministar-danail-kirilov-ne-biva-s-leka-raka-da-se-otkazvame-ot-sakratenoto-sadebno-proizvodstvo.html", "text": "Не бива с лека ръка да се отказваме от съкратеното съдебно производство, защото облекчава доказването в съдебната фаза, но помага и в досъдебното производство. Това каза министърът на правосъдието Данаил Кирилов в сутрешния блок на  БНТ . „По отношение на определянето на наказанието, апелирам да се доверим на Съда“, посочи той. „По отношение на скоростта имаме обща защита за бавен процес. Отговаряме пред Европейския съд за правата на човека. Мисля, че по отношение на България укорите по този въпрос са намалели. Инспекторатът на ВСС непрекъснато следи за тайминга на делата. За тези, които са просрочени с няколко месеца, държавата плаща обезщетения. В първата петица в Европа сме по скоростта на процеса“, каза още Кирилов.  \r\n„Общественият дебат за съкратеното съдебно производство изпревари финала за концепцията за наказателна политика, който трябва да обявим през декември. Обществото винаги има право и ние реагирахме“, допълни той.", "date": "2019.09.09", "title": "Министър Данаил Кирилов: Не бива с лека ръка да се отказваме от съкратеното съдебно производство"}
{"url": "http://www.focus-news.net/news/2019/09/09/2696689/pregled-na-osnovnite-temi-v-burgaskiya-pechat.html", "text": "„Над пет стотака отиват за първолак“ е водещото заглавие и тема на деня във вестник  „Черноморски фар“ . „Раници от 30 до 300 лева за малките ученици“ и „Всяко семейство се разпростира спрямо финансовите възможности и онова, което е определило да похарчи“ пояснява статията. „За август 70 000 лева загуби заради споделено пътуване от столицата до Бургас“ е друга новина от първите страници на ежедневника. „Най-голяма е групата „Пътуващи Бургас – София и обратно!“ с 66 000 членове“ и „3 млн. лева годишно губи автобусният бранш“ са подзаглавията на статията. Подобно е положението със споделените пътувания – Бургас – София, Бургас – Варна. При тях също не се издават никакви документи, всичко е устна уговорка между двама души. „Ехо от празника“ четем още във вестника. С ритуал по издигане на националния флаг на Република България и флаговете на Европейския съюз  започна церемонията по отбелязване на 134 години от Съединена България. „Километрични тапи блокираха пътищата в областта“ е още едно водещо заглавие. „Леки катастрофи – една от причините“ пояснява материалът.  Причината – последният почивен ден от трите поредни заради Съединението на България. Шофьори масово се оплакаха, че се е наложило с часове да се придвижат към Бургас. „Тошко Иванов, СДС: 9-и септември заслужава еднозначно и критично мнение, а не дискусия“ и „Без изненада! ГЕРБ и ВМРО обединиха силите за местните избори в Бургас“ са други заглавия в днешното издание.", "date": "2019.09.09", "title": "Преглед на основните теми в бургаския печат"}
{"url": "http://www.focus-news.net/news/2019/09/09/2696691/sofiya-vavezhda-se-vremenna-organizatsiya-na-dvizhenieto-za-provezhdane-na-tseremoniya-po-otkrivane-na-modernizirana-uchebna-baza-na-natsionalnata-sportna-akademiya.html", "text": "Въвежда се временна организация на движението за провеждане на церемония по откриване на модернизирана учебна база на Националната спортна академия (НСА) в София. Това съобщиха от пресцентъра на  Столична община . От 08.00 до 13.00 часа се забраняват влизането, престоят и паркирането на пътни превозни средства, с изключение на автомобилите на участниците в мероприятието по ул. „Гургулят“ между ул. „Г. С. Раковски“ и ул. „6-ти септември“.", "date": "2019.09.09", "title": "София: Въвежда се временна организация на движението за провеждане на церемония по откриване на модернизирана учебна база на Националната спортна академия"}
{"url": "http://www.focus-news.net/news/2019/09/09/2696692/afp-hizbula-tvardi-che-e-svalila-izraelski-dron-na-livanskata-granitsa.html", "text": "ХИЗБУЛА твърди, че е свалила „израелски дрон“ при преминаването му на границата с Ливан, предава  AFP , като припомня, че в последната седмица конфронтацията между двете страни се засили.  \r\nИзтребители на ливанското шиитско движение са свалили „с подходящи оръжия“ израелския безпилотен летателен апарат, насочващ се към към граничното село Рамие, се казва в официалното изявление. \r\nКъм настоящия момент Израел не е коментирал информацията. \r\nИнцидентът следва поредица от ескалация на напрежението между двете страни, която включваше размяна на огън в неделя, 1 септември. Поддържаното от Иран шиитско движение заяви, че е изстреляло противотанкови ракети в Израел, унищожавайки военно превозно средство. \r\n \r\n Тереза Герова", "date": "2019.09.09", "title": "AFP: ХИЗБУЛА твърди, че е свалила израелски дрон на ливанската граница"}
{"url": "http://www.focus-news.net/news/2019/09/09/2696684/ivaylo-kalfin-abv-otkazvane-ot-chlenstvo-v-shengen-shte-napravi-balgariya-druga-kategoriya-chlenka-na-es.html", "text": "Не е нормално да се отказваме от членство в Шенген, това ще направи България друга категория членка на ЕС. Това каза в сутрешния блок  „Добро утро, България“  на  Радио „Фокус“  бившият министър на външните работи Ивайло Калфин. По думите му изказването на премира в Берлин не е приемливо. Ако някой ще сваля приоритета, който страната ни има от над 10 години за присъединяване в организацията, това трябва да стане в българските институции, каза още той и добави, че досега българският гражданин оставаше с впечатлението, че това е основен държавен приоритет. „Премиерът Бойко Борисов до онзи ден казваше, че ние нямаме никакъв емигрантски натиск. Сега казва, че имаме 150 души ежедневно върнати от Гърция, което означава има емигрантски натиск в България. Очевидно е, че след като той обещаваше и на него му обещаваха България да влезе в Шенген в продължение на години и това не се случва, сега започва да отстъпва от тази позиция с мотива, че „гроздето е кисело“. Ако имаме някакви притеснения за това какво се случва по границите, добре е да знаем, че Шенген позволява ние да запазим граничния си контрол. Членство в Шенген не означава премахване на граничния контрол автоматично“, обясни бившият външен министър.  Ивайло Калфин коментира още, че с подобни изказвания даваме чудесен мотив на тези, които досега пречеха на присъединяването ни в Шенген. Това е политика, изцяло в разрез с националните ни интереси, допълни той.  \r\nВиктория МЕСРОБОВИЧ-КУВЕНДЖИЕВА", "date": "2019.09.09", "title": "Ивайло Калфин, АБВ: Отказване от членство в Шенген ще направи България друга категория членка на ЕС"}
{"url": "http://www.focus-news.net/news/2019/09/09/2696693/silistra-s-dni-na-otvorenite-vrati-zapochva-sedmitsata-na-pozharnata-bezopasnost-v-oblastta.html", "text": "Традиционната Седмица на пожарната безопасност започва на 9 септември в Силистренска област, както и в цялата страна. Това съобщиха от  ОД на МВР- Силистра . В рамките  огнеборците ще реализират разнообразни инициативи, а на 14 септември ще отбележат своя професионален празник. За Дни на отворените врати е обявен периодът 09-13 септември в дирекцията, районните служби и участъците, когато гражданите ще могат да се запознаят на място с работата на огнеборците и техниката за реагиране при пожари. Активни ще бъдат и открити телефони по въпроси на пожарната безопасност: в Силистра – (086) 83 23 07 и (086) 886 695, Тутракан – (0866) 61 160  и Дулово – (0864) 225 46 в Дулово. В програмата на Седмицата са включени още учебни занятия – евакуации в детски градини, изложба на детски рисунки от конкурса „С очите си видях бедата”, спортни състезания и дарителска кампания в помощ на децата на загинали пожарникари. Демонстративни занятия по гасене на пожар и аварийно-спасителни дейности ще има на 12 септември в Силистра от 16:30 часа на площад „Свобода“, в Тутракан – от 10:00 часа на ул. „Трансмариска“ № 31, а на 13 септември от 10:00 часа в центъра на Дулово.", "date": "2019.09.09", "title": "Силистра: С Дни на отворените врати започва Седмицата на пожарната безопасност в областта"}
{"url": "http://www.focus-news.net/news/2019/09/09/2696694/ministar-danail-kirilov-prodalzhavat-ozdravitelnite-i-distsiplinirashtite-protsesi-v-sistemata-na-zatvorite.html", "text": "Продължават оздравителните и дисциплиниращите процеси в системата на затворите. Това каза министърът на правосъдието Данаил Кирилов в сутрешния блок на  БНТ . „Това е една затворена система. Аз апелирам обществото да има търпение. Проблемите в една такава система са много. Единият е дефицит – некомплектът на надзорния охранителен състав“, посочи Кирилов. По думите му, по този въпрос се работи, като тази работа е започнала още от предходния министър – Цецка Цачева. „Изпълняваме план за увеличаване броя на местата по щат. Тук искам да подчертая добрата комуникация със синдикатите, с които сме в един добронамерен и добросъвестен диалог“, каза още той.", "date": "2019.09.09", "title": "Министър Данаил Кирилов: Продължават оздравителните и дисциплиниращите процеси в системата на затворите"}
{"url": "http://www.focus-news.net/news/2019/09/09/2696687/burgas-promenyat-se-marshrutat-i-razpisanieto-na-liniya-9-na-gradskiya-transport.html", "text": "Променят се маршрутът и разписанието на линия №9 на градския транспорт. Това съобщиха от пресцентъра на  Община Бургас . Промяната има за цел да осигури по-лесен достъп с градски транспорт до едно от най-новите учебни заведения на територията на Бургас – Професионалната гимназия по компютърно програмиране и иновации в жк. „Меден рудник“. Новият маршрут включва допълнителни спирки – по две двупосочни в района на гимназията и още две двупосочни по-нагоре – между ул. „Балкан“ и ул. „Ленко“.  \r\nОсвен това, в посока централната градска част автобусите няма да минават през спирка „Балкан“. За да се придвижат до центъра, пътниците трябва да чакат на спирка „Въстаническа“, която е в посока Върли бряг. Повече информация за промените по линия № 9 е публикувана  .", "date": "2019.09.09", "title": "Бургас: Променят се маршрутът и разписанието на линия №9 на градския транспорт"}
{"url": "http://www.focus-news.net/news/2019/09/09/2696697/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-septemvri.html", "text": "На 10 септември 2019 г. във връзка с подмяна на сградно водопроводно отклонение на бул. „Гоце Делчев“ жк. „Белите брези“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nбул. „Гоце Делчев“ /четни/ от ул. „Дойран“ до бул. „България“ и района между:  ул. „Грамада“, бул. „Гоце Делчев“, бул. „България“ и ул. „Пирински проход“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Битоля“.  \r\nНа 10 септември 2019 г.  във връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ вилна зона „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Арх. Антон Торньов“, ул. „Арх. Пенчо Койчев“, ул. „Арх. Алекси Начев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Арх. Антон Торньов“ ъгъла с ул. „Проф. Юрдан Данчов“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.09", "title": "„Софийска вода” временно ще прекъсне водоснабдяването в  някои части на столицата на 10 септември"}
{"url": "http://www.focus-news.net/news/2019/09/09/2696698/ministar-danail-kirilov-protsedurata-za-izbor-na-glaven-prokuror-sledva-iziskvaniyata-na-zakona.html", "text": "Процедурата за избор на главен прокурор следва изискванията на закона. Това каза министърът на правосъдието Данаил Кирилов в сутрешния блок на  БНТ . „Тя се осъществява законосъобразно. За мен положителна изненада е единството и мнението на специалистите в областта, които се обединиха и номинираха за поста Иван Гешев. Аз смятам, че това е положителен сигнал и аз го ценя. Не предложих алтернативна кандидатура, за да не се противопоставя тази външна кандидатура на избора на съсловието“, уточни Кирилов. Според него кандидатът получава една широка обществена подкрепа. „Смятам, че зад протестите има непосредствени конкретни цели на конкретни лица, които следват конюнктура. Убеден съм, че гражданите съобразяват тези обстоятелства и правилно претеглят позициите на страните“, допълни той.", "date": "2019.09.09", "title": "Министър Данаил Кирилов: Процедурата за избор на главен прокурор следва изискванията на закона"}
{"url": "http://www.focus-news.net/news/2019/09/09/2696702/dobrich-v-grada-shte-se-provede-mezhdunarodniyat-muzikalen-konkurs-nadezhdi-talanti-maystori.html", "text": "В града ще се проведе Международният музикален конкурс „Надежди, таланти, майстори“, превърнал се в една от емблемите на културния живот в Добрич като членове на международното жури са участвали именити музиканти и преподаватели. Конкурсът се провежда под патронажа на кмета на Добрич Йордан Йорданов, съобщиха от пресцентъра на  Общината . На тазгодишното издание, което ще се проведе в дните 9 - 13 септември 2019 г. жури ще бъдат: вдъхновителят и негов председател проф. Виктор Чучков, проф. Гинка Гичкова (цигулка ), доц. Огнян Константинов ( виола) преподавател в НМА „Проф. Панчо Владигеров“ София и новите: д-р Столина Добрева ( китара) Директор на НМУ „Л. Пипков“ София и доц. Дино Имери (пиано ) от Македония.  \r\nВ края на всяка година Организационният комитет определя видовете инструменти за солистичните категории. За 2019 г. това са пиано, цигулка, виола, класическа китара. Интерес представляват категориите: Учител / ученик, Акомпанимент, Клавирно дуо на 4 ръце. Голямо разнообразие има и в категория Камерен ансамбъл. При тази категория, журито промени правилника, по който работи в частта определяне възрастта на участника, както следва: „Възрастта на участниците в категория Камерни ансамбли се изчислява като средна възраст“. Това е с цел разширяване обхвата на категориите и в синхрон с добрите европейски практики за подобни конкурси. \r\n„Надежди, Таланти, Майстори“ е конкурс включен в Програмата на мерките за закрила на деца с изявени дарби, т.е. лауреатите на призови места от съответна категория получават годишни стипендии от Министерство на културата. Също така те получават Диплом и парична премия от организаторите - Община град Добрич. Нерядко член на журито връчва награда (Диплом и/или парична премия) от собствено име и средства при показан изключителен талант на участник и поради невъзможността наградите да се делят. \r\nПоради много високите изисквания, имало е издания, в които не се е присъждала „Гран при“.  \r\nКонкурсът има строг Регламент, като в същото време организаторите осигуряват подходящи зали за репетиции, акустични такива в самия ден на явяване, съдействат за осигуряване на корепетитори и цялостния комфорт на участниците и техните придружители. Конкурсната част се провежда в изключителната Огледална зала „Нели Божкова“ в града, като пианистите имат привилегията да свирят на роял „Стейнуей“.  \r\nСлед приключване на конкурсната част и определяне на лауреатите е церемонията по награждаването, последваща от вълнуващи техни изпълнения пред препълнена зала. Предвиден е концерт - изненада, изпълнен от членовете на журито, който превръща напрегнатите конкурсни дни в празник на класическата музика.", "date": "2019.09.09", "title": "Добрич: В града ще се проведе Международният музикален конкурс „Надежди, таланти, майстори“"}
{"url": "http://www.focus-news.net/news/2019/09/09/2696701/sliven-shte-bade-podpisano-sporazumenie-za-satrudnichestvo-s-pobratimeni-gradove-ot-polsha-i-sarbiya.html", "text": "Споразумения за сътрудничество между градовете Сливен, Бидгошч (Полша), и Ниш (Сърбия), ще бъдат подписани по време на международна среща в Сливен през септември. Това съобщи пред  Радио „Фокус“ – Сливен  ресорният заместник-кмет на Община Сливен Стоян Марков. Форумът се организира от Община Сливен в рамките на проект „Обединена Европа – сигурност, солидарност и стабилност за всички“ по Програма „Европа за гражданите“. Тя ще се състои от днес до 11 септември. \r\nДнес ще бъдат подписани споразумения за побратимяване между трите града. След това, на 10 септември, ще се състои културен форум: „Европа – нашият общ дом“. На него ще се проведат срещи с представители на културата, образованието и изкуствата от България, Полша и Сърбия. Денят ще продължи с Младежка среща-дебат: „Обединена Европа – сигурност, солидарност, стабилност“.  \r\nНа 11 септември в зала „Максима“ на хотел „Национал“ ще се състои икономическият форум: „Бъдещето на Европа – заетост, растеж и инвестиране – заедно можем повече“. На него ще бъде представен бизнес каталогът „Инвестиционна дестинация Сливен и Ямбол“ за привличане на инвеститори в региона. \r\nОбщина Сливен търси запазени снимкови и други документи, свързани с ресторант от близкото минало, наречен Бидгошч. През 1985 година Сливен се побратимява с полския град. До демократичните промени и началото на деветдесетте, контактите между двете общини са редовни и ползотворни, но по различни причини след това отслабват и се установява дълга пауза. \r\nБлагодарение на спечеления от Община Сливен проект по програма „Европа за гражданите” с Бидгошч се възобнови затихналата връзка и днес полска делегация ще участва в среща за подписване на ново споразумение за сътрудничество и възстановяване на побратимените взаимоотношения. Освен с Бидгошч, Сливен ще се побратими и със сръбския град Ниш също в рамките на споменатия проект. \r\n„В тази връзка Община Сливен отправя молба към граждани, притежаващи в своите лични и семейни архиви снимки, на които се вижда някогашният ресторант Бидгошч, наричан също така Кооперативна среща и понастоящем сградата-офис на дружество „Алианц“, да ги споделят и предоставят, като с това допринесат за организацията на срещата и изобщо за предстоящото побратимяване“, каза заместник-кметът Стоян Марков. \r\nИнтерес представляват също и писмени документи от онази епоха, лични спомени, свързани с обмени, пътувания, сътрудничество между градовете Бидгошч и Сливен, между различни предприятия и длъжностни лица. Който разполага с подобни материали и има желание да ги сподели, може да ги изпрати на e-mail: sminchev@sliven.bg или да се обадите на тел: 044 / 611 110 или на 0898 898 201.", "date": "2019.09.09", "title": "Сливен: Ще бъде подписано Споразумение за сътрудничество с побратимени градове от Полша и Сърбия"}
{"url": "http://www.focus-news.net/news/2019/09/09/2696703/kazanlak-chudotvornite-ikoni-na-presveta-bogoroditsa-skoroposlushnitsa-i-presveta-bogoroditsa-kasperovska-ot-ukrainskiya-grad-ananiev-shte-badat-izlozheni-v-chetiri-hrama-v-grada.html", "text": "Чудотворните икони на Пресвета Богородица „Скоропослушница“ и Пресвета Богородица „Касперовска“ от украинския град Ананиев ще бъдат изложени в четири казанлъшки храма от 9 до 18 септември, предаде кореспондент на  Радио „ Фокус” . \r\nВ 16 часа на 9 септември кортежът с Чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна, ще отпътуват от храм „Св. Троица” - Стара Загора за храм „Св. Успение Богородично” - Казанлък. \r\nВ 17.00 часа на площад „Севтополис”, до Лъвовата чешма, иконите ще бъдат посрещнати и с литийно шествие ще бъдат пренесени до храм „Св. Успение Богородично”, където ще бъде отслужено Вечерно богослужение. Там иконите ще останат до 12 септември. \r\nНа 12 септември след утринно богослужение и Света божествена литургия в 16.30 часа кортежът с Чудотворните икони ще отпътува за храм „Св. Йоан Предтеча“, зад Пощата. \r\nНа 14 септември в 16.30 часа иконите ще бъдат пренесени в друг казанлъшки храм - „Св. Пророк Илия“, където ще останат до 15 септември. От най-старият храм в Казанлък, чудотворните икони ще потеглят към храм „Св. Троица“, където ще останат до 18 септември, след което ще отпътуват за Павел баня. \r\nВ обиколката на иконите освен Стара Загора, Казанлък и Павел баня са включени градовете Чирпан, Нова Загора, Гълъбово, Харманли и Свиленград. \r\nСлавяна ГАЙДАРОВА", "date": "2019.09.09", "title": "Казанлък: Чудотворните икони на Пресвета Богородица „Скоропослушница“ и Пресвета Богородица „Касперовска“ от украинския град Ананиев ще бъдат изложени в четири храма в града"}
{"url": "http://www.focus-news.net/news/2019/09/09/2696695/a1-on-makedoniya-okolo-13-hilyadi-kosovari-zad-granitsa-sa-zayavili-uchastie-na-predsrochnite-izbori-v-stranata.html", "text": "По-малко от три дни преди изтичането на законния срок Централната избирателна комисия на Косово (ЦИК) на Косово е получила около 13 000 искания от диаспората за регистрация като избиратели на предсрочните парламентарни избори на 6 октомври, предава македонската електронна медия  A1 On . \r\nГоворителят на ЦИК Валмир Елези заяви, че крайният срок за регистриране на избиратели от диаспората изтича на 10 септември в полунощ. „От 30 август, когато този процес започна до неделя, 8 септември, по обяд, са получени 13 000 заявления за регистрация на избиратели извън Косово\", поясни Елези. \r\nПодаването на молби се извършва по електронен път, пощата или факса на ЦИК. За разлика от изборите през 2017 г., когато срокът за регистрация беше осем дни, този път той бе удължен на 12 дни, подчертава медията. \r\n \r\n Тереза Герова", "date": "2019.09.09", "title": "A1 On (Македония): Около 13 хиляди косовари зад граница са заявили участие на предсрочните избори в страната"}
{"url": "http://www.focus-news.net/news/2019/09/09/2696707/mvr-dvama-dushi-sa-zaginali-a-drugi-37-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 37 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22  тежки пътнотранспортни произшествия. В София са регистрирани  13 леки и три тежки катастрофи, при които са пострадали трима души.", "date": "2019.09.09", "title": "МВР: Двама души са загинали, а други 37 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/09/2696705/ministar-danail-kirilov-kategorichno-shte-si-podam-ostavkata-ako-do-kraya-na-komisiyata-yunker-ne-otpadne-monitoringoviya-doklad-nad-balgariya.html", "text": "Категорично ще си подам оставката, ако до края на Комисията „Юнкер“ не отпадне мониторинговият доклад над България. Това каза министърът на правосъдието Данаил Кирилов в сутрешния блок на  БНТ . „Бих искал да използвам времето до окончателния момент за решаване с оглед на мобилизация и на административните структури, които работят по въпроса, и на институциите, и на подкрепата на българското общество“, добави Кирилов. „Ако не успеем в този процес, причините до голяма степен ще са в България“, коментира министърът. По думите му е крайно време да спрем сами да си създаваме препятствия, които с огромно усилие да преодоляваме. „Моята оставка винаги е на масата. Важно е да постигнем един положителен резултат за България“, посочи той.", "date": "2019.09.09", "title": "Министър Данаил Кирилов: Категорично ще си подам оставката, ако до края на Комисията „Юнкер“ не отпадне мониторинговия доклад над България"}
{"url": "http://www.focus-news.net/news/2019/09/09/2696700/kaloyan-pargov-bsp-maya-manolova-ima-nay-golemi-shansove-za-podkrepa-na-tozi-etap.html", "text": "Мая Манолова е получила подкрепа още по време на номинационния етап, така че засега тя има най-големи шансове за подкрепа. Това заяви в предаването \"Сутрешен блок\" на  БНТ  председателят на градския съвет на БСП - София Калоян Паргов. \r\nОтносно подкрепата от различни формации в политическото пространство за кандидатурата на Мая Манолова за столичен кмет, Паргов заяви, че това не се случва за първи път. Той даде пример с 1995 г., когато Венци Йосифов е достигнал до балотаж и 2005 г, когато това се е случило със Стоян Александрвов. \r\nКалоян Паргов, председател на градския съвет на БСП - София: Има всички шансове да се повтори един подобен развой с ясната мисъл, че БСП сама не може да спечели избори в София, но с консолидираща фигура, една такава промяна е възможна. \r\nОчевидно е, че гражданите искат нещо различно, искат една промяна, която да даде друга перспектива, категоричен е Паргов. С нови лица и експертиза в листата за Столична община, ние ще опитаме да дадем тази перспектива, допълни социалистът. \r\nНадявам се в предстоящата кампания да чуем дебат за бъдещето на София, заяви в заключение Калоян Паргов.", "date": "2019.09.09", "title": "Калоян Паргов, БСП: Мая Манолова има най-големи шансове за подкрепа на този етап"}
{"url": "http://www.focus-news.net/news/2019/09/09/2696709/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) .Температурите са 8 и 13 градуса. Умерени ветрове има в по-високата част на планината. Лифтовите съоръжения работят на Пампорово и Боровец. Две жени са се изгубили в района на Сливен вчера. Акцията по издирването им е приключила към 19.00 часа. \r\nИнформация за обстановката в планините може да намерите на сайта на ПСС. Телефоните на ПСС са: 02/9632000 и 088 1470", "date": "2019.09.09", "title": "ПСС: Добри условия за туризъм в планините"}
{"url": "http://www.focus-news.net/news/2019/09/09/2696704/v-plovdiv-shte-bade-pochetena-pametta-na-zaginalite-v-borbata-sreshtu-komunisticheskiya-rezhim.html", "text": "В Пловдив ще бъде почетена паметта на хилядите знайни и незнайни, загинали в борбата срещу комунистическия режим. Това съобщиха за  Радио „Фокус“ – Пловдив  от Съюза на репресираните от комунистическия терор в Пловдив. Днес се навършват 75 години от кървавата разправа с елита на България. По време на събитията през месец септември 1944 г. в България е извършен държавен преврат в условията на окупация от СССР и с помощта на съветската армия. Първите дни след смяната на управлението голяма част от политическите съперници, както и редица представители на интелигенцията са били арестувани, бити, а някои от тях и убити. Според последните проучвания, през първите няколко месеца на революционния терор са избити без съд и присъда между 10 и 40 хил. души. Само за Пловдивска област официалните документи показват, че са били избити над 1300 души, но липсва информация за стотици други, избити без съд и присъда. \r\nПо случай годишнината, от 12.00 часа, пред паметника „Свидетелят“ на пл. „Стефан Стамболов“, ще бъде почетена паметта на хилядите знайни и незнайни загинали в борбата срещу комунистическия режим.", "date": "2019.09.09", "title": "В Пловдив ще бъде почетена паметта на загиналите в борбата срещу комунистическия режим"}
{"url": "http://www.focus-news.net/news/2019/09/09/2696708/ivaylo-kalfin-abv-s-podkrepata-za-maya-manolova-za-kmet-abv-postavi-partiynite-si-interesi-na-vtora-liniya-za-smetka-na-polozhitelnata-promyana-v-stolitsata.html", "text": "С подкрепата за Мая Манолова за кмет АБВ постави партийните си интереси на втора линия, за сметка на положителната промяна в столицата. Това каза за сутрешния блок  „Добро утро, България“  на  Радио „Фокус“  водач на листата на АБВ за общински съветници в София Ивайло Калфин. По думите му една от основните амбиции на партията е да се промени начинът, по който столицата се управлява. Ивайло Калфин допълни, че Мая Манолова няма автоматично да донесе необходимата промяна, но е предпоставка за такава. Той обясни, че сегашният градоначалник Йорданка Фандъкова полага усилия за града, но изрази мнение, че цялата система на управление на ГЕРБ е непрозрачна, включително за големи инвестиционни проекти. „Има големи въпроси, по които няма информация и столичани не знаят какво ги очаква. Всеки трепери за градинката пред блока, дали няма да се окаже поредната реституирана част от града и дали няма да порасне блок пред прозорците му. Не знаем какво се случва с „Топлофикация“ – там държавата поема дълговете на дружеството, които вече се доближават до 1 млрд. лв. Това е огромен проблем за софиянци, който може да избухне и да засегне цялата страна. Говорим за зелени площи – продължава изяждането и на Южния парк, и на Борисовата градина със застрояване. Със всичко сегашната управа се оправдава със закони и минали решения“, добави водачът на листата на АБВ за общински съветници. Ивайло Калфин обясни, че партията няма да подпише празен чек и ще настоява следващият кмет да се съобразява с приоритетите на АБВ. Вече се вижда обществената енергия да се промени начинът на управление на столицата, обобщи Калфин.  \r\nВиктория МЕСРОБОВИЧ - КУВЕНДЖИЕВА", "date": "2019.09.09", "title": "Ивайло Калфин, АБВ: С подкрепата за Мая Манолова за кмет АБВ постави партийните си интереси на втора линия, за сметка на положителната промяна в столицата"}
{"url": "http://www.focus-news.net/news/2019/09/09/2696706/nezavisen-makedoniya-mayk-pompeo-pozdravi-makedontsite-za-denya-na-nezavisimostta-podkrepi-evroatlanticheskata-integratsiya-na-stranata.html", "text": "Държавният секретар на САЩ Майк Помпео изпрати поздравителна телеграма до Скопие по повод честването на Деня на независимостта на югозападната ни съседка, отбелязва електронното издание на македонския вестник  „Независен“ . \r\n„От името на правителството на САЩ и американската нация, изпращам поздрави на народа на Република Северна Македония по повод 28-ата годишнината от независимостта“, се казва в текста, изпратен от първия дипломат на Вашингтон. В документа се подчертава, че САЩ подкрепят евроатлантическата интеграция на страната и македонците са поздравени за Преспанския договор с Гърция. \r\n„Вашата постоянна посветеност на демократическите принципи и върховенството на закона допринасят не само за бъдещето на Република Северна Македония, но и за мира и сигурността на целия регион. Радваме се, че ви посрещнахме като 30-та членка на НАТО“, уверява Помпео. \r\n \r\n Тереза Герова", "date": "2019.09.09", "title": "„Независен“ (Македония): Майк Помпео поздрави македонците за Деня на независимостта, подкрепи евроатлантическата интеграция на страната"}
{"url": "http://www.focus-news.net/news/2019/09/09/2696699/dobrich-obshtinata-obyavyava-priem-na-zayavleniya-za-uslugata-obshtestvena-trapezariya.html", "text": "Общината обявява прием на заявления за услугата „Обществена трапезария“. Това съобщиха от пресцентъра на  Община Добрич . Във връзка с подписан Договор BG05FMOP001-3.002-0172-C05 и Допълнително споразумение между Община град Добрич и Агенция за социално подпомагане, в изпълнение на проект ”Грижа за по –добър живот” по Оперативна програма за храни и/или основно материално подпомагане, Фонд за европейско подпомагане на най- нуждаещите се лица; Операция тип 3: ”Осигуряване на топъл обяд -2016-2020” BG05FMOP001-3.002-0172-C05, от днес до 13 септември (включително) от 9.30 до 16.00 часа в Корпус 3 (бивш партиен дом), етаж 11, започва набиране на заявления-декларации от желаещите да ползват услугата „Обществена трапезария”.  \r\nИзпълнението на проекта цели допълване, надграждане и разширяване обхвата на действащата национална програма за подпомагане на обществените трапезарии, както и намаляване на броя на живеещите в бедност лица, чрез подпомагането им с храни, с оглед задоволяване на основно материално лишение.  \r\nПо проекта ще бъдат подпомогнати 110 представители на целевите групи за периода от месец октомври 2019 г. до месец декември 2019 г. Целевите групи по тази операция се определят с Наредба на Министъра на труда и социалната политика №РД-07-1/04.04.16 г. за реда и условията за определяне на целевите групи по ОПХ (ДВ,бр.29/12.04.16 г.). \r\n Основните целеви групи за предоставяне на топъл обяд са: \r\n- лица и семейства на месечно подпомагане по реда и условията на чл.9 от Правилника за прилагане на Закона за социалното подпомагане;  \r\n- лица с доказана липса на доходи и близки, които да се грижат за тях; \r\n- самотно живеещи лица и семейства, получаващи минимални пенсии/пенсии за осигурителен стаж и възраст, пенсии за инвалидност, наследствени пенсии, пенсии несвързани с трудова дейност/; \r\n- скитащи и бездомни деца и лица. \r\nДопълнителна целева група са лица настанени в Център за временно настаняване. \r\nПри подаване на заявленията – декларации, кандидатите трябва представят следните документи: \r\n- документ за самоличност (лична карта, паспорт) за справка; \r\n- семейство, в което има деца, родителите трябва да предоставят акт за раждане на децата (за справка); \r\n- кандидатите, освидетелствани от ТЕЛК, да представят копие от Експертното решение на ТЕЛК; \r\n- безработните кандидати, да представят регистрационен картон от Дирекция „Бюро по труда”. \r\nСлед приключване приема на документи, Комисията сформирана със Заповед на Кмета на Община град Добрич, ще извърши оценка и подбор на кандидат – потребителите, в съответствие с указаните целеви групи по проекта и съгласно списъци, предоставени от Дирекция „Социално подпомагане” \r\nКомисията ще изготви поименни списъци на одобрените потребители и чакащите резерви, които ще бъдат изнесени на 30 септември пред офиса на проекта Корпус 3 (бивш партиен дом, етаж 11) и публикувани на официалния сайт на Община град Добрич.", "date": "2019.09.09", "title": "Добрич: Общината обявява прием на заявления за услугата „Обществена трапезария“"}
{"url": "http://www.focus-news.net/news/2019/09/09/2696711/pregled-na-osnovnite-temi-v-dobrudzhanskiya-pechat.html", "text": "„Наша фирма с ефективна борба с чумата по свинете“,  съобщава на първа страница  вестник „Добруджанска трибуна“ .  Фирмата е представител на лидер в дезинфекцията. Експертите предлагат ефективност при храненето и почистването в животновъдството. Създадена е система за превенция и контрол на животновъдните обекти. Тя включва въвеждане на програма биосигурност във всички рискови обекти и задължително спазване от всички периодични клинични прегледи във всички видове свиневъдни обекти. Съгласно програмата за надзор е поставено особено внимание върху високорисковите региони. „Добрич се поклони пред жертвите от 1916 г.“, съобщава изданието. Кметът Йордан Йорданов се е поклонил пред паметта на загиналите в Добричката епопея. Като знак на уважение и признателност към всички герои на Добруджа Добрич бе обявен за град на българската бойна слава. Вестникът отделя цяла страница на темата за Добричката епопея в рубриката „Памет“. Озаглавена е „Окървавената Добруджа от румънската жестокост през 1916 година“. „Златен медал за Симона Йорданова от Space Camp“, съобщава още изданието. Девойката се е завърнала със златен медал от космическия лагер по модел на НАСА. Симона Йорданова от Добрич е най-добрата сред 100 деца от седем държави. Първата среща с космоса се превръща и в първа любов за нея. За да стигне по-близо до звездите тя участва в конкурса за есе на Центъра за творческо обучение. Всяка година оттам дават стипендии за десетки български деца. „Министерски съвет одобри 11 200 лв. за ремонт и възстановяване на военни паметници в област Добрич“, пише на първа страница другият регионален вестник „Нова добруджанска трибуна“. На проведеното миналата седмица редовно заседание са одобрени общо 300 хиляди лева, които ще бъдат преведени по бюджетите на общините за 2019 година. Сред одобрените, които ще получат финансиране, са три паметника на територията на Добричка област. „Нова високотехнологична линейка има МБАЛ Каварна“, съобщава изданието. Болницата вече разполага с новия автомобил. Линейката е предназначена за превоз, интензивно лечение и мониторинг на пациенти. Тя разполага с необходимото за целта оборудване за спешно лечение, което включва различни пособия. Всекидневникът отделя цяла страница  на Международния музикален конкурс „Надежди, таланти, майстори“ – „един истински празник на класическата музика“. Фестивалът има дълга 23-годишна история. Той се е превърнал в една от емблемите на културния живот на града, а като членове на журито са участвали именити музиканти и преподаватели от цял свят. Конкурсът се провежда под патронажа на кмета на Добрич Йордан Йорданов.", "date": "2019.09.09", "title": "Преглед на основните теми в добруджанския печат"}
{"url": "http://www.focus-news.net/news/2019/09/09/2696712/kyustendil-dvizhenieto-v-uchastak-ot-patya-bobov-dol-malo-selo-se-osashtestvyava-v-edna-lenta-poradi-remontni-deynosti.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В платното в посока София има две ленти за движение за леките автомобили и превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства над 12 т, включително и автобусите, пътуващи към Кулата, ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“ при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 30 септември. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.09", "title": "Кюстендил: Движението в участък от пътя Бобов дол – Мало село се осъществява в една лента поради ремонтни дейности"}
{"url": "http://www.focus-news.net/news/2019/09/09/2696710/the-sarajevo-times-nyakolko-hilyadi-dushi-se-vklyuchiha-v-parviya-parad-na-gordostta-v-saraevo.html", "text": "В неделя в столицата на Босна и Херцеговина се проведе първия по рода си Парад на гордостта в страната, който събра няколко хиляди участници от страната и региона, съобщава столичното издание  The Sarajevo Times . \r\nВ събитието се включиха не само представители на ЛГБТ-общността, но и обикновени граждани, които доведоха с тях и децата си. Участниците в парада скандираха антифашистки лозунги и изпяха дори антифашисткия химн „Ай, Кармела“. \r\nЧленът на Организационния комитет Бранко Кулибърк подчерта, че днешната борба всъщност е борба за всички граждани, а не само за членове на LGBTIQ общността. \r\n„Ние, хората от ЛГБТ-общността, се борим за нашата любов всеки ден, хомофобите ни бият, някои институции ни заклеймяват, водят ни на лечение, не получаваме същия достъп до здравни грижи, особено транссексуалните хора, които трябва да променят документите си , Наше задължение е да говорим публично. Изискваме общество, освободено от насилие и хомофобия, легализиране на еднополови бракове, здравеопазване за транссексуалните хора и промяна на документите“, цитира изданието думите на Кулубърк.  \r\nМалки групи от неправителствени организации организираха контрапротести в събота, като подчертаха важността на запазването на традиционното семейство. Въпреки това Парадът на гордостта премина без инциденти. \r\n \r\n Тереза Герова", "date": "2019.09.09", "title": "The Sarajevo Times: Няколко хиляди души се включиха в първия Парад на гордостта в Сараево"}
{"url": "http://www.focus-news.net/news/2019/09/09/2696716/kyustendil-vazpitanitsi-na-detska-gradina-slaveyche-shte-posetyat-rayonnata-sluzhba-pozharna-bezopasnost-i-zashtita-na-naselenieto.html", "text": "Възпитаници на Детска градина „Славейче” в Кюстендил ще посетят Районната служба „Пожарна безопасност и защита на населението”. Това съобщи пред журналисти директорът на детското заведение Соня Сотирова, предаде репортер на  Радио „Фокус” – Кюстендил . Посещението е насрочено за 10.00 часа, а поводът е Седмицата на пожарната безопасност, която започва от 9 септември. Децата ще имат възможност да разгледат оборудването и противопожарната техника, както и да научат повече за пожарникарската професия и основните дейности, извършвани от огнеборците. \r\nВенцеслав ИЛЧЕВ", "date": "2019.09.09", "title": "Кюстендил: Възпитаници на Детска градина „Славейче” ще посетят Районната служба „Пожарна безопасност и защита на населението”"}
{"url": "http://www.focus-news.net/news/2019/09/09/2696717/sport-grigor-dimitrov-se-izkachi-s-53-pozitsii-v-svetovnata-ranglista.html", "text": "Григор Димитров се изкачи с 53 позиции в световната ранглиста и през новата седмица най-добрият български тенисист заема 25-то място в класацията.  \r\nПромени на върха няма – водач остава Новак Джокович, следван от Рафаел Надал и Роджър Федерер. \r\nСлед достигането си до финала на US Open руският тенисист Даниил Медведев се изкачи с една позиция и вече е четвърти в света, измествайки Доминик Тийм от Австрия. В „Топ 10“ има и още една промяна – Стефанос Циципас измества Кей Нишикори от седмото място в ранглистата.", "date": "2019.09.09", "title": "Спорт: Григор Димитров се изкачи с 53 позиции в световната ранглиста"}
{"url": "http://www.focus-news.net/news/2019/09/09/2696718/blagoevgrad-intenziven-e-trafikat-na-izhod-za-lekite-i-tovarnite-avtomobili-na-gkpp-kulata.html", "text": "Интензивен е трафикът на изход за леките и товарните автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Илинден“, „Златарево“ и „Станке Лисичково“ движението се извършва без забавяния. \r\nЛивия НИНОВА", "date": "2019.09.09", "title": "Благоевград: Интензивен е трафикът на изход за леките и товарните автомобили на ГКПП „Кулата“"}
{"url": "http://www.focus-news.net/news/2019/09/09/2696713/dobrich-zam-kmetat-d-r-emiliya-baeva-shte-dade-brifing-vav-vrazka-s-nachaloto-na-novata-uchebna-godina.html", "text": "Зам.-кметът д-р Емилия Баева ще даде брифинг във връзка с началото на новата учебна година. Това съобщиха от пресцентъра на  Общината . Брифингът ще се състои от 14.00 часа в кабинета на д-р Баева.", "date": "2019.09.09", "title": "Добрич: Зам.-кметът д-р Емилия Баева ще даде брифинг във връзка с началото на новата учебна година"}
{"url": "http://www.focus-news.net/news/2019/09/09/2696720/blagoevgrad-patnite-nastilki-v-oblastta-sa-suhi-i-normalno-prohodimi.html", "text": "Нормално се осъществява движението по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път 19 Симитли – Гоце Делчев също се извършва без проблеми. През нощта няма регистрирани инциденти на пътя. Пътните настилки са сухи и нормално проходими, времето е слънчево и топло. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2019.09.09", "title": "Благоевград: Пътните настилки в областта са сухи и нормално проходими"}
{"url": "http://www.focus-news.net/news/2019/09/09/2696714/sliven-dvizhenieto-po-pat-ii-48-omurtag-kotel-pat-i-7-v-rayona-na-s-gradets-ot-km-53-do-km-55-se-osashtestvyava-v-ednata-lenta-poradi-remont.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими, съобщиха от  Областно пътно управление - Сливен . В участък от пътя между Твърдица и Елена в отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. Движението по път II-66 Сливен – с. Старо село от км 2 до км 17 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.09", "title": "Сливен: Движението по път II-48 Омуртаг – Котел – път I-7 в района на с. Градец от км 53 до км 55 се осъществява в едната лента поради ремонт"}
{"url": "http://www.focus-news.net/news/2019/09/09/2696722/smolyan-v-grada-zapochva-takticheskoto-uchenie-na-suhopatnite-voyski-rodopi-2019-g-s-uchastieto-na-blizo-600-voennosluzheshti-ot-balgariya-i-evropa.html", "text": "От днес до 20 септември 2019 г. в района на Смолян ще се проведе тактическо учение на Сухопътните войски с международно участие „Родопи – 2019“. Това съобщиха от  101-ви Алпийски полк – Смолян . В него ще участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „Планинска война” в град Полче, Словения. \r\nОт Въоръжените сили на Република България в „Родопи – 2019 г.“ ще участват 490 военнослужещи от 101-ви алпийски полк, 2-ра механизирана бригада, 4-ти артилерийски полк, 55-ти инженерен полк, 61-ва механизирана бригада, 78-ми батальон за осигуряване, 110-ти логистичен полк, Националния военен учебен комплекс „Чаралица“ и Националния военен университет „Васил Левски“. \r\nУчението ,,Родопи -2019 г.“ е планирано и се провежда с цел повишаване на взаимодействието и оперативните способности на участващите формирования при провеждане на съвместни действия в планинско-гориста местност. Темата е ,,Участие на 101-ви алпийски полк в отбранителна операция на Сухопътния компонент”. Участниците ще повишат подготовката си при извършване на маньовър, заемане на райони за отбрана в планинско-гориста местност, стрелба, целеуказване, устройване на наблюдателни постове и др. \r\nОфицер, планиращ учението е командирът на Сухопътните войски генерал-майор Михаил Попов, провеждащ учението е заместник-командирът на Сухопътните войски бригаден генерал Валери Цолов, а директор на учението е полковник Мирослав Костадинов от отдел „Операции” в командването на Сухопътните войски. \r\nМедийният ден на учението ще бъде на 12 септември 2019 г., по време на който ще се проведат демонстративни занятия по огнева и алпийска подготовка.", "date": "2019.09.09", "title": "Смолян: В града започва тактическото учение на Сухопътните войски „Родопи -2019 г.“ с участието на близо 600 военнослужещи от България и Европа"}
{"url": "http://www.focus-news.net/news/2019/09/09/2696724/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху големия проект за изграждане на екологична инфраструктура за Регионалното сдружение за управление на отпадъците „Рила Еко“, чрез която ще се намали количеството на депонираните битови отпадъци, генерирани в общините Кюстендил, Невестино и Трекляно. Проектът се изпълнява по Оперативна програма „Околна среда 2014 – 2020“, а неговата стойност е близо 9 750 000 лева. По темата ще разговаряме със зам.-кмета на Община Кюстендил с ресор „Инвестиционна политика” Росица Плачкова. Ще засегнем и темата за действащия от началото на месец септември механизъм за осигуряване на лична помощ за хората с увреждания. Той се реализира по Закона за личната помощ, а основен доставчик на услугата е Община Кюстендил. По темата ще разговаряме с Радмила Рангелова, зам.-кмет на Община Кюстендил с ресор „Социални дейности и проекти”. В предаването ще ви разкажем и за две предстоящи събития. Тази седмица ще се проведе септемврийската детска музейна работилница. Тя е посветена на Съединението на Княжество България с Източна Румелия. Темата е „Картите на Княжество България“, които отразяват случващите се териториални промени след Освобождението и подписването на Санстефанския мирен договор. Събеседник по темата ще бъде експертът към Регионален исторически музей – Кюстендил Мирослава Таскова. В края на тази седмица градът ще бъде домакин на Тринадесетия национален фестивал на шлагерната и старата градска песен „Пей сърце”. Целта на фестивала е съхраняване и популяризиране на старата градска и шлагерна песен, възраждането ѝ за нов живот и приобщаване на младите хора към тяхната лиричност и красота. Фестивалът е с конкурсен характер и се провежда в рамките на два дни, а с подробностите ще ни запознае Иван Андонов, председател на читалище „Братство”. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.09.09", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/09/09/2696721/afp-pochti-vsichki-poleti-na-british-earueyz-sa-otmeneni-zaradi-stachni-deystviya.html", "text": "В сутрешните часове на деня компанията „Бритиш Еъруейз“ е била принудена да отмени почти всички свои полети в Обединеното кралство заради двудневната стачка на пилотите, предава  AFP . \r\n„След месеци на опити за разрешаване на спора за заплащането, много съжаляваме, че се стигна до това\", подчертава превозвача в официално изявление. \r\nАвиокомпанията заяви, че е готова да се върне на масата за преговори с Британската асоциация на пилотите на авиокомпаниите (BALPA). \r\n„За съжаление, без подробности от BALPA, ние нямахме как да прогнозираме колко от пилотите ще дойдат на работа или кой самолет ще лети, така че нямахме друг вариант, освен да отменим близо 100 процента от нашите полети“, се добавя в изявлението. \r\n \r\n Тереза Герова", "date": "2019.09.09", "title": "AFP: Почти всички полети на „Бритиш Еъруейз“ са отменени заради стачни действия"}
{"url": "http://www.focus-news.net/news/2019/09/09/2696719/kyustendil-chlenove-na-balgarskiya-antifashistki-sayuz-shte-otbelezhat-9-ti-septemvri-v-dvora-na-muzeya.html", "text": "Членове на Българския антифашистки съюз ще отбележат 9-ти септември в двора на музея. Това съобщиха за  Радио „Фокус” – Кюстендил  от организацията. Ще бъдат поднесени цветя на паметниците на личности, свързани с тази дата – Стоян Лудев, Харалампи Аничкин, Никола Въжаров, Димитър Благоев и други. Паметниците са оставени за съхранение в двора на музея. Ще бъдат изнесени кратко слово, както и възпоменателна реч. \r\nВенцеслав ИЛЧЕВ", "date": "2019.09.09", "title": "Кюстендил: Членове на Българския антифашистки съюз ще отбележат 9-ти септември в двора на музея"}
{"url": "http://www.focus-news.net/news/2019/09/09/2696723/blagoevgrad-v-grada-shte-se-provede-akademiya-za-mestni-predpriemachi.html", "text": "Информационна среща по програма „Академия за местни предприемачи“ ще се проведе в Благоевград. Това съобщиха от пресцентъра на  Общината . Тя е предвидена за 17.00 часа в зала 101 на Община Благоевград. Програмата е специално създадена за хора с идеи за стартиране на бизнес. Събитието е насочено към предприемачи, производители, земеделци, търговци – без ограничение в икономическия сектор с идея за стопанска дейност в полза на идеалните си цели.", "date": "2019.09.09", "title": "Благоевград: В града ще се проведе Академия за местни предприемачи"}
{"url": "http://www.focus-news.net/news/2019/09/09/2696725/pazardzhik-zatvoren-za-kamioni-s-teglo-nad-10-tona-e-mostat-v-selo-boshulya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.09.09", "title": "Пазарджик: Затворен за камиони с тегло над 10 тона е мостът в село Бошуля"}
{"url": "http://www.focus-news.net/news/2019/09/09/2696726/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/09/2696729/vidin-nezakonna-lovna-pushka-e-namerena-pri-proverka-na-lek-avtomobil-na-patya-mezhdu-selata-sinagovtsi-i-vodna.html", "text": "Незаконна ловна пушка е намерена при проверка на лек автомобил на пътя между селата Синаговци и Водна. Това съобщиха от  ОДМВР – Видин . Проверката е извършена на 5 септември около 11.00 часа. Полицейски служители спрели за проверка лек автомобил „Фолксваген Пасат“, управляван от 74-годишен жител на Новоселци. В превозното средство униформените открили и иззели незаконно притежавана едноцевна ловна пушка калибър 12 мм и девет патрона от същия калибър. По случая работи РУ - Кула, образувано е досъдебно производство за извършено.", "date": "2019.09.09", "title": "Видин: Незаконна ловна пушка е намерена при проверка на лек автомобил на пътя между селата Синаговци и Водна"}
{"url": "http://www.focus-news.net/news/2019/09/09/2696731/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.09.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/09/09/2696728/sofiya-s-patriarsheska-sv-liturgiya-v-grada-tarzhestveno-be-otbelyazan-praznikat-rozhdestvo-bogorodichno.html", "text": "Празникът Рождество Богородично бе отбелязан тържествено в София с патриаршеска св. Литургия в храм „Рождество Богородично“ в кв. „Лагера“, предаде репортер на  Агенция „Фокус“ . Литургията беше оглавена от Негово Светейшество Неофит, митрополит Софийски и патриарх Български. В съслужение със Светейшия ни патриарх бяха: Негово Преосвещенство Белоградчишки епископ Поликарп, викарий на Софийския митрополит,  Негово високопреподобие архимандрит Василий, протосингел на Софийска света митрополия, ставрофорен иконом Нелуц Опря, представител на Румънската патриаршия в София, ставрофорен иконом Николай Танев, предстоятел на храм „Покров Богородичен“, ставрофорен иконом Кирил Дидов, предстоятел на храм \"Св. ап. Петър и Павел\", иконом Стефан Стайков, член на Епархийския съвет и предстоятел на храм „Св. св. Кирил и Методий“ в кв. Красно Село, иконом Йоан Чикалов, предстоятел на храм „Св. мчца Параскева\", протойерей Радослав Вутов, свещеник Илиян Алексиев, предстоятел на храм „Рожедство Богородично“, свещеник Иван Иванов от храмовото духовенство, свещеник Костадин Тренев, свещеник Андон Софиин, протодякон Иван Петков, дякон Георги Читалов, дякон Лука Китин, дякон Пламен Николов и дякон Спас Рангелов.  \r\nВ края на богослужението Негово Светейшество митрополит Софийски и патриарх Български Неофит отправи своя благослов и с празнично слово поздрави духовниците и богомолния народ.  \r\nНикола ПЕТКОВ", "date": "2019.09.09", "title": "София: С патриаршеска св. Литургия в града тържествено бе отбелязан празникът Рождество Богородично"}
{"url": "http://www.focus-news.net/news/2019/09/09/2696727/umbalsm-pirogov-operirana-e-zhenata-koyato-postrada-vav-vcherashnata-katastrofa-na-am-hemus.html", "text": "Екипът на д-р Асен Меджидиев оперира жената, която пострада във вчерашната катастрофа на АМ \"Хемус\". Интеревенцията на травмата на лицето е преминала успешно и пациентката се възстановява нормално. Това съобщиха от пресцентъра на  болницата . \r\nТя и още 2 жени и един мъж бяха транспортирани в Спешното отделие на \"Пирогов\", където преминаха подробни прегледи изследвания. Раните на двете жени и мъжа бяха обработени, след което пациентите бяха освободени от лечебното заведение.  \r\nТази сутрин лично министърът на здравеопазването г-н Кирил Ананиев дойде в \"Пирогов\", за да се запознае със състоянието на пациентката.  \r\nПред медии изпълнителният директор на спешната университетска болница проф. Асен Балтов съобщи, че през почивните дни през \"Пирогов\" са преминали пострадалаи в 28 ПТП-та. \" Настанени за лечение са 8 пациенти – четирима в неврохирургия и четирима в травматология. Дежурствата бяха тежки през тези почивни дни. Преминали са повече от 2000 души, а са останали за лечение 400”, обясни директорът на „Пирогов” проф. Балтов. Двамата с министър Ананиев апелираха хората да шофират внимателно.", "date": "2019.09.09", "title": "УМБАЛСМ \"Пирогов\": Оперирана е жената, която пострада във вчерашната катастрофа на АМ \"Хемус\""}
{"url": "http://www.focus-news.net/news/2019/09/09/2696734/vidin-otkrito-e-tyalo-na-67-godishen-mazh-v-mestnostta-sredoka.html", "text": "Открито е тяло на 67-годишен мъж в местността Средока. Това съобщиха от  ОДМВР – Видин . Тялото е намерено на 6 септември. В 10.30 часа жител на Буковец сигнализирал на тел.112 за открито безжизнено тяло на 67-годишен мъж от Видин в близост до нива в местността Средока в землището на селото. Дежурна оперативна група извършила оглед на местопроизшествието, следи от насилствена смърт не били констатирани. Трупът е транспортиран за аутопсия в МБАЛ - Видин. По случая в РУ - Видин е образувано досъдебно производство.", "date": "2019.09.09", "title": "Видин: Открито е тяло на 67-годишен мъж в местността Средока"}
{"url": "http://www.focus-news.net/news/2019/09/09/2696732/vidin-natovaren-e-trafikat-po-glaven-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по главен път I-1 Монтана – Видин в посока ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.09", "title": "Видин: Натоварен е трафикът по главен път I-1 Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/09/09/2696733/nfsb-shte-dadat-preskonferentsiya-v-tsentralata-na-partiyata.html", "text": "Лидерът на НФСБ Валери Симеонов и ръководството на родолюбивата формация ще дадат пресконференция на 10 септември 2019 г.  от 11.00 ч. в централата на „Раковски“ 134, съобщиха от пресцентъра на  партията . На нея НФСБ ще представи кандидатите си за кметове в предстоящите избори за местни органи на властта.", "date": "2019.09.09", "title": "НФСБ ще дадат пресконференция в централата на  партията"}
{"url": "http://www.focus-news.net/news/2019/09/09/2696739/pazardzhik-zhiteli-na-grad-belovo-i-pozharnikari-se-pokloniha-pred-pametnata-plocha-na-mladshi-leytenant-krastyo-stoyanov.html", "text": "Венци и цветя бяха поднесени пред  паметната плоча на младши лейтенант Кръстьо Стоянов – пожарникар от РСПБЗН - Пазарджик, загинал при гасене на пожар в Белово, през есента на 2000 година, съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че се навършват 19 години от трагичната смърт на огнебореца. „Десетки жители на града оставиха венци и цветя пред паметната плоча поставена в негова чест на входа на СОУ „Александър Иванов-Чапай“ в Белово. На церемонията присъстваха семейството и близки на загиналия пожарникар, директорът на РДПБЗН - Пазарджик комисар Ангел Дудов, представители на Общинския съвет и администрацията на гр. Белово, пожарникари от районните служби в Пазарджик и Белово, ръководството и преподаватели от училището, граждани“, допълни Стоянов. Той каза също, че в знак на преклонение и уважение към личността на младши-лейтенант Стоянов всички са почели паметта му с едноминутно мълчание и падане на колене. \r\nВаня НИКОЛОВА", "date": "2019.09.09", "title": "Пазарджик: Жители на град Белово и пожарникари се поклониха пред паметната плоча на младши лейтенант Кръстьо Стоянов"}
{"url": "http://www.focus-news.net/news/2019/09/09/2696736/pregled-na-osnovnite-temi-vav-varnenskiya-pechat.html", "text": "Производството на черни миди е скочило близо 6 пъти. Това пише на първата си страница вестник  „Черно море“ . Производството на черни миди се е увеличило от 764 т през 2011 г. на повече от 4 500 т миналата година, сочат официалните статистически данни. Развитието на този съвсем нов у нас сектор в рибарството (мидените ферми) се ускорява особено след 2013 г., когато осигурява за пазара 1826 т, за да скочи на 3376 т през следващите две години, а само до август 2018 г. – на 3200 т, като се има предвид, че последните 3-4 месеца на годината във фермите се вадят най-много миди (до декември общо над 4500 т). Капацитетът на България е да произвежда 20 000 т годишно, което означава и нови стотици работни места, заяви за в. „Черно море” д-р Йордан Господинов, председател на УС на Консултативния съвет за Черно море. По неговите думи в тази връзка е и решението, което са взели на последното заседание на КСЧМ. \r\n2898 първокласници тръгват на училище в общинските училища във Варна. Общо 32 320 ученици ще прекрачат училищния праг през учебната 2019/2020 г., съобщиха от дирекция „Образование и младежки дейности“, пише още в. „Черно море“. В детските градини в първа възрастова група ще влязат 2 600 деца, родени през 2016 г., като 350 от тях преминават от яслена в първа група в градините. Общият брой на децата в общинските детски градини е над 10 000. \r\nЗаписванията по програмата „Скрининг на заболяванията на белия дроб” продължават в пет лечебни заведения: СБАЛПФЗ ЕООД (тубдиспансера – ул. „Мануш войвода” №11а), тел. 052/656369; СБАЛОЗ „Марко А. Марков“ ЕООД (Онкоболницата – бул. „Цар Освободител” 100), тел. 052/975840; ДКЦ 2 „Св. Ив. Рилски“, „Аспарухово“ ЕООД, тел. 052/370570; ДКЦ 3 („Владиславово“), тел. 052/510310, 0884/658452; ДКЦ5 „Св. Екатерина“ ЕООД (ул. „Сава” 2), 052/650568.", "date": "2019.09.09", "title": "Преглед на основните теми във варненския печат"}
{"url": "http://www.focus-news.net/news/2019/09/09/2696737/stefan-radev-kmet-na-sliven-mnozhestvo-sa-predimstvata-za-investitsii-v-slivenskiya-rayon.html", "text": "Множество са предимствата за инвестиции в Сливенския район. Това каза за сутрешния блок „Добро утро, България“ на  Радио „Фокус“  кметът на Сливен Стефан Радев във връзка с подписания меморандум между общината и „Национална компания индустриални зони“. По думите му освен външни инвеститори се отчита тенденция компаниите в града също да разширяват проектите си. В сила е подробен устройствен план, предвидени са и терени за инвеститорите, допълни Радев.  \r\n„От доста време работим заедно с общините около нас - със Ямбол най-вече, така че да се промотираме, да предлагаме тази дестинация за инвестиции и когато говорим за целия район, вече можем да предложим сериозни предимства от гледна точка на мащаб, на пазара на работна сила, на учебни заведения на територията на този район, на изградена инфраструктура на територията на района. Само ще кажа, че разглеждайки по този начин района, от периметър, по който се стига за около до 45 минути до даденото място, където може да се осъществи инвестиция. Говорим за район с население около 300 хил. жители“, обясни кметът.  \r\nСтефан Радев каза още, че основите въпроси при инвестициите са свързани с работната сила и логистиката. През последната година се отчита ръст на учениците, които учат в професионални гимназии, а кадрите от този тип образование са гръбнака на индустрията, добави кметът.  \r\n \r\nВиктория МЕСРОБОВИЧ - КУВЕНДЖИЕВА", "date": "2019.09.09", "title": "Стефан Радев, кмет на Сливен: Множество са предимствата за инвестиции в Сливенския район"}
{"url": "http://www.focus-news.net/news/2019/09/09/2696730/zeri-kosovo-kandidati-s-obvinitelni-aktove-se-ozovaha-v-spisaka-na-kandidatite-za-izborite-na-6-oktomvri.html", "text": "Z В списъка на кандидатите за депутати от политическите партии се посочват и хора, които имат проблеми със закона, съобщават от редакцията на електронното издание на прищинския ежедневник  Zeri . \r\nТъй като от правна гледна точка номинирането на обвиняеми не е забранено, експертите по правосъдието изискват от политическите субекти да забранят кандидатстването им за постовете с промени в регламентите и уставите на отделните партии, подчертава изданието. \r\nВъпреки че лидерите на политическите партии в страната отдавна обявяват декриминализацията на политиката, изглежда това няма да се случи преди предсрочните парламентарни избори в най-младата държава на Балканите. В списъците на кандидатите за депутати на политически партии има редица лица, които се разследват за проблеми със закона, лица, осъдени за престъпления или обвинения за „корупция“. Сред тях са Пал Лекай, Рустем Бериша, Шкумбин Демалиджай и Гани Решай от коалицията „Алианс за бъдещето на Косово“-Социалдемократическа партия на Косово.  \r\nДемократическата партия на Косово, чийто лидер обяви война срещу корупцията, публикува в неделя списък на кандидатите за народни представители, в който не бяха включени обвиняеми или осъдени за „корупция\". Но списъкът включва осъдените за „военни престъпления“ и други криминални деяния, които не са категоризирани като корупционни. Листата на „Демократическата лига на Косово“ включва депутата Хаки Раци, осъден за „корупция“. Иса Мустафа обаче увери, че лица, които са имали или имат проблеми със закона, ще бъдат премахнати от списъка. В листата на „Самоопределение“ Джетмира Вренези ще се кандидатира за депутат, която в момента се разследва за „злоупотреба с власт“. \r\nБившият министър Ендрит Шала, осъден за „незаконно притежаване на огнестрелно оръжие\", също ще бъде кандидат на коалицията «Инициатива - АКР\".  \r\n \r\n Тереза Герова", "date": "2019.09.09", "title": "Zeri (Косово): Кандидати с обвинителни актове се озоваха в списъка на кандидатите за изборите на 6 октомври"}
{"url": "http://www.focus-news.net/news/2019/09/09/2696738/georgi-mihaylov-bsp-ako-nyamame-silna-regionalna-politika-nyama-kak-da-podobrim-zhivota-na-horata.html", "text": "\"Новият политически сезон е подпечатан с идеята за местните избори и те ще го оформят до края на октомври. Местните избори са изключително важни, а на места по-важни дори и от парламентарните, защото общинската власт е най-близо до хората\", каза народният представител от ПГ на \"БСП за България\" проф. Георги Михайлов пред БСТВ, съобщиха от пресцентъра на  партията . Той добави, че БСП е подготвила и реализира една изключително градивна предизборна платформа, в която развива своята визия за България. \"БСП е и единствената партия,  която създаде своя платформа за местните избори\", припомни Михайлов.  Народният представител каза още, че основна политика на БСП, издигната и във \"Визия за България\" е децентралицазия и регионализация в областта на общинската политика, здравеопазването, управлението на ресурсите, данъчната политика и много други. \"Това е от огромно значение, защото  новите данни на \"Евростат\" ни карат да се замислим, че една силна регионална политика е изключително важна. Така е, защото в Северозападна България, например- живеят само 700 000 българи, което показва колко е тежка демографската картина там. Ако нямаме силна регионална политика, която да стимулира малките и средни предприятия и семействата, които да останат, в родните си места, няма как да подобрим живота на хората\", заяви Георги Михайлов. \r\n\"Когато една партия преяде с власт и забрави защо е на политическата сцена, се стига до аномалии в управлението\", коментира още Георги Михайлов във връзка с последните изявления на управляващите. Той попита кой и защо е променил така внезапно политическия курс на България, за да се говори официално, че нямаме нужда да влезем в Шенген. \"Затова искаме премиерът да идва поне веднъж месечно в парламента и да дава отчет за работата на правителството и неговите приоритети. Това е важно, за да се възстанови истинската функция на парламента\", заключи Георги Михайлов", "date": "2019.09.09", "title": "Георги Михайлов, БСП: Ако нямаме силна регионална политика, няма как да подобрим живота на хората"}
{"url": "http://www.focus-news.net/news/2019/09/09/2696740/vidin-otrito-e-tyalo-na-mazh-s-neustanovena-samolichnost-v-nedovarshen-stroezh-v-kompleks-bononiya.html", "text": "Отрито е тяло на мъж с неустановена самоличност в недовършен строеж в комплекс „Бонония“. Това съобщиха от   ОДМВР – Видин . На 7 септември в 18.22 часа видинчанин сигнализирал на тел.112 за това, че открил безжизнено тяло на мъж с неустановена самоличност в недовършен строеж в к-с „Бонония“ в града Дежурна оперативна група извършила оглед на местопроизшествието, разследващите не са установили следи от насилствена смърт. Самоличността на починалия е в процес на установяване. Трупът е транспортиран за аутопсия в МБАЛ-Видин, по случая в РУ-Видин е образувано досъдебно производство.", "date": "2019.09.09", "title": "Видин: Отрито е тяло на мъж с неустановена самоличност в недовършен строеж в комплекс „Бонония“"}
{"url": "http://www.focus-news.net/news/2019/09/09/2696735/danas-sarbiya-spp-obyavi-pobeda-na-mestnite-izbori-v-medvedzha.html", "text": "Сръбската прогресивна партия (СПП) обяви победа на местните избори в населената предимно с албанско мнозинство община Медведжа, събирайки подкрепа на 63% от участвалите в гласуването, съобщава електронното издание на белградския ежедневник  Danas , като уточнява, че данните са от 25 от 28 избирателни секции.  \r\nИзборите се проведоха в неделя, а право на глас в тях имаха 6 602 избиратели. Опозиционният „Съюз за Сърбия“ бойкотира изборите, докато СПП, Сръбската радикална партия, Демократическата партия, Обединената партия на пенсионерите в Сърбия и „Сръбска десница“ се бориха за място в 25-членния общински съвет на Медведжа.  \r\nПо последни данни избирателната активност е била 56%. Не се съобщава за нередности по време на изборния ден. \r\n \r\n Тереза Герова", "date": "2019.09.09", "title": "Danas (Сърбия): СПП обяви победа на местните избори в Медведжа"}
{"url": "http://www.focus-news.net/news/2019/09/09/2696715/dobrich-do-15-septemvri-e-udalzhen-srokat-za-priklyuchvane-na-remontnite-deynosti-po-chast-ot-tretoklasniya-pat-dobrich-s-balik.html", "text": "До 15 септември е удължен срокът за приключване на ремонтните дейности по част от третокласния път Добрич – с. Балик. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е слънчево, духа слаб до умерен вятър, температурата на въздуха е около 22 градуса.  \r\nЖулиета НИКОЛОВА", "date": "2019.09.09", "title": "Добрич: До 15 септември е удължен срокът за приключване на ремонтните дейности по част от третокласния път Добрич – с. Балик"}
{"url": "http://www.focus-news.net/news/2019/09/09/2696742/shumen-karabina-pistolet-i-16-broya-boepripasi-sa-otkradnati-ot-kashta-v-s-preselka.html", "text": "Законно притежавани карабина „Мазалат“, пистолет „Макаров“ и 16 броя боеприпаси са откраднати от къща в с. Преселка, съобщиха от   ОДМВР – Шумен", "date": "2019.09.09", "title": "Шумен: Карабина, пистолет и 16 броя боеприпаси са откраднати от къща в с. Преселка"}
{"url": "http://www.focus-news.net/news/2019/09/09/2696741/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предстоящите парламентарни избори в Косово, местния вот в Медведжа, отбелязването на годишнината от обявяването на независимостта на югозападната ни съседка, провеждането на първия по рода си Парад на гордостта в Сараево и възобновяването на процеса срещу крайнодясната партия „Златна зора“ в Гърция са част от основните теми, върху които акцентират водещите балкански печатни издания. \r\n \r\n \r\n*** \r\n  Сръбската прогресивна партия (СПП) обяви победа на местните избори в населената предимно с албанско мнозинство община Медведжа, събирайки подкрепа на 63% от участвалите в гласуването, съобщава електронното издание на белградския ежедневник  Danas , като уточнява, че данните са от 25 от 28 избирателни секции.  \r\nИзборите се проведоха в неделя, а право на глас в тях имаха 6 602 избиратели. Опозиционният „Съюз за Сърбия“ бойкотира изборите, докато СПП, Сръбската радикална партия, Демократическата партия, Обединената партия на пенсионерите в Сърбия и „Сръбска десница“ се бориха за място в 25-членния общински съвет на Медведжа.  \r\nПо последни данни избирателната активност е била 56%. Не се съобщава за нередности по време на изборния ден. \r\n \r\n*** \r\n  Държавният секретар на САЩ Майк Помпео изпрати поздравителна телеграма до Скопие по повод честването на Деня на независимостта на югозападната ни съседка, отбелязва електронното издание на македонския вестник  „Независен“ . \r\n„От името на правителството на САЩ и американската нация, изпращам поздрави на народа на Република Северна Македония по повод 28-ата годишнината от независимостта“, се казва в текста, изпратен от първия дипломат на Вашингтон. В документа се подчертава, че САЩ подкрепят евроатлантическата интеграция на страната и македонците са поздравени за Преспанския договор с Гърция. \r\n„Вашата постоянна посветеност на демократическите принципи и върховенството на закона допринасят не само за бъдещето на Република Северна Македония, но и за мира и сигурността на целия регион. Радваме се, че ви посрещнахме като 30-та членка на НАТО“, уверява Помпео. \r\n \r\n*** \r\n Z В списъка на кандидатите за депутати от политическите партии се посочват и хора, които имат проблеми със закона, съобщават от редакцията на електронното издание на прищинския ежедневник  Zeri . \r\nТъй като от правна гледна точка номинирането на обвиняеми не е забранено, експертите по правосъдието изискват от политическите субекти да забранят кандидатстването им за постовете с промени в регламентите и уставите на отделните партии, подчертава изданието. \r\nВъпреки че лидерите на политическите партии в страната отдавна обявяват декриминализацията на политиката, изглежда това няма да се случи преди предсрочните парламентарни избори в най-младата държава на Балканите. В списъците на кандидатите за депутати на политически партии има редица лица, които се разследват за проблеми със закона, лица, осъдени за престъпления или обвинения за „корупция“. Сред тях са Пал Лекай, Рустем Бериша, Шкумбин Демалиджай и Гани Решай от коалицията „Алианс за бъдещето на Косово“-Социалдемократическа партия на Косово.  \r\nДемократическата партия на Косово, чийто лидер обяви война срещу корупцията, публикува в неделя списък на кандидатите за народни представители, в който не бяха включени обвиняеми или осъдени за „корупция\". Но списъкът включва осъдените за „военни престъпления“ и други криминални деяния, които не са категоризирани като корупционни. Листата на „Демократическата лига на Косово“ включва депутата Хаки Раци, осъден за „корупция“. Иса Мустафа обаче увери, че лица, които са имали или имат проблеми със закона, ще бъдат премахнати от списъка. В листата на „Самоопределение“ Джетмира Вренези ще се кандидатира за депутат, която в момента се разследва за „злоупотреба с власт“. \r\nБившият министър Ендрит Шала, осъден за „незаконно притежаване на огнестрелно оръжие\", също ще бъде кандидат на коалицията «Инициатива - АКР\". \r\n \r\n*** \r\n   В неделя в столицата на Босна и Херцеговина се проведе първия по рода си Парад на гордостта в страната, който събра няколко хиляди участници от страната и региона, съобщава столичното издание  The Sarajevo Times . \r\nВ събитието се включиха не само представители на ЛГБТ-общността, но и обикновени граждани, които доведоха с тях и децата си. Участниците в парада скандираха антифашистки лозунги и изпяха дори антифашисткия химн „Ай, Кармела“. \r\nЧленът на Организационния комитет Бранко Кулибърк подчерта, че днешната борба всъщност е борба за всички граждани, а не само за членове на LGBTIQ общността. \r\n„Ние, хората от ЛГБТ-общността, се борим за нашата любов всеки ден, хомофобите ни бият, някои институции ни заклеймяват, водят ни на лечение, не получаваме същия достъп до здравни грижи, особено транссексуалните хора, които трябва да променят документите си , Наше задължение е да говорим публично. Изискваме общество, освободено от насилие и хомофобия, легализиране на еднополови бракове, здравеопазване за транссексуалните хора и промяна на документите“, цитира изданието думите на Кулубърк.  \r\nМалки групи от неправителствени организации организираха контрапротести в събота, като подчертаха важността на запазването на традиционното семейство. Въпреки това Парадът на гордостта премина без инциденти. \r\n \r\n*** \r\n  Дългогодишният процес срещу предполагаемата престъпна акция на неонацистката партия „Златна зора“ ще бъде възобновен в първия работен ден от седмицата след лятната почивка, съобщава електронното издание на гръцкия ежедневник  Kathimerini . \r\nПроцесът в Наказателния съд в Атина ще продължи със свидетелските показания на петимата обвиняеми, които бяха уличени в жестоко нападение срещу четирима египетски рибари в къщата им в Иконио, в Перама, на 12 юни 2012 г.  \r\nСпоред преписката, група нападатели, свързани със „Златна зора“, са нападнали египтяните в ранните часове на сутринта, като са нахлули в дома им и са ги събудили. Предполага се, че лидерът на регионалния клон на партията Анастасиос Пантазис е бил сред нападателите.   \r\n \r\n***", "date": "2019.09.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/09/2696745/shumen-77-godishen-mazh-e-postradal-pri-sbivane-v-selo-boyan.html", "text": "77-годишен мъж е пострадал при сбиване в село Боян. Това съобщиха от  ОДМВР – Шумен . На 06 септември 2019 г. около 20:00 часа в село Боян след възникнал скандал и размяна на удари 67-годишен мъж нанася удар с метална патерица в главата на 77-годишен мъж. По-възрастният мъж е настанен за лечение с травма на главата. Образувано е досъдебно производство по описа на РУ Шумен.", "date": "2019.09.09", "title": "Шумен: 77-годишен мъж е пострадал при сбиване в село Боян"}
{"url": "http://www.focus-news.net/news/2019/09/09/2696743/kevr-otbelyazva-20-godini-ot-sazdavaneto-si-na-10-septemvri.html", "text": "КЕВР отбелязва 20 г. от създаването си на 10 септември. Това съобщиха от пресцентъра на  Комисията . С тържествено честване, на което ще бъде валидирано и пуснато в употреба специално пощенско-филателно издание – пощенска марка и специален пощенски печат, Комисията за енергийно и водно регулиране ще отбележи 20-годишнината от своето създаване. Ще бъде представено и Печатно издание „20 години Комисия за енергийно и водно регулиране“, проследяващо създаването, функциите и дейността на регулаторния орган. \r\nЮбилеят на Комисията ще бъде честван на 10 септември 2019 г., когато се навършват 20 години от приемането на Постановление № 181 на Министерския съвет за създаването на регулаторния орган. Тържественото събитие ще се проведе от 11.00 ч. в сградата на КЕВР, Заседателна зала – ет. 4.", "date": "2019.09.09", "title": "КЕВР отбелязва 20 години от създаването си на 10 септември"}
{"url": "http://www.focus-news.net/news/2019/09/09/2696749/gerb-podpisa-ramkovi-politicheski-sporazumeniya-za-mestnite-izbori-s-pp-obedineni-zemedeltsi-i-pp-balgarski-demokraticheski-forum.html", "text": "Председателят на ПП ГЕРБ Бойко Борисов подписа днес в Централата на партията в София рамкови политически споразумения за местните избори с ПП „Обединени земеделци“ и ПП „Български демократически форум“, съобщиха от пресцентъра на  ГЕРБ . От страна на ПП „Обединени земеделци“ споразумението подписа председателят на партията Петя Ставрева, а от страна на ПП „Български демократически форум“ - председателят Жаклин Толева. \r\nС оглед на успешното партньорство от европейските избори тази пролет и постигнатата убедителна победа на тях, ръководствата на ГЕРБ, „Обединени земеделци“ и „Български демократически форум“ се договориха ползотворното сътрудничество да продължи и за местните избори. В документите се посочва, че структурите на ПП ГЕРБ могат да сформират коалиции с „Обединени земеделци“ и „Български демократически форум“ за съвместно явяване в различни общини чрез излъчване на обща кандидатура за кмет и обща листа с общински съветници.", "date": "2019.09.09", "title": "ГЕРБ подписа рамкови политически споразумения за местните избори с ПП „Обединени земеделци“ и ПП Български демократически форум"}
{"url": "http://www.focus-news.net/news/2019/09/09/2696750/afp-vazdushni-udari-sa-prichinili-smartta-na-18-proiranski-boytsi-v-iztochna-siriya.html", "text": "Въздушните удари удариха позиции на проирански сили и съюзни милиции в източната част на  Сирия, в резултат на което са загинали 18 бойци, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nКъм настоящия момент не е ясно кой е нанесъл ударите в района на Ал-Букамал близо до границата с Ирак, според Сирийската обсерватория за правата на човека. \r\n \r\n Тереза Герова", "date": "2019.09.09", "title": "AFP: Въздушни удари са причинили смъртта на 18 проирански бойци в Източна Сирия"}
{"url": "http://www.focus-news.net/news/2019/09/09/2696747/glavniyat-prokuror-sotir-tsatsarov-e-napravil-predlozheniya-za-otmyana-na-pridobitoto-balgarsko-grazhdanstvo-na-oshte-dve-litsa.html", "text": "Главният прокурор направи предложения за отмяна на придобитото българско гражданство на още две лица. Това съобщиха от пресцентъра на  Прокуратурата . \r\nВъв Върховната касационна прокуратура постъпват сигнали от ДАНС за допуснати нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство.  \r\nСлед извършена проверка на сигналите, съобразно правомощията си по чл. 31 от Закона за българското гражданство, през месец юни 2019 г. главният прокурор Сотир Цацаров отправи предложения до министъра на правосъдието за отмяна на натурализацията /на придобито българско гражданство/ по отношение на четири лица - Сергей Олегович Дружинин, Каир Закирович Рахимов, Владислав Леонидович Левицкий и Галина Олеговна Улютина, а през месец юли 2019 г. и по отношение на  лицата - Магди Мохеб Камил Кассабгуи и Мустафа Мухаммад Хюсеин Хемани.  \r\nВ хода на извършваната от Върховна касационна прокуратура проверка са установени основания за отмяна на натурализацията по отношение на още две лица, граждани на други държави.  \r\nЗа всеки от тях главният прокурор Сотир Цацаров е сезирал министъра на правосъдието, с искане да отправи предложение до президента на Република България за издаване на указ за отмяна на натурализацията.  \r\nПредложенията касаят:  \r\n- Омру Махмуд Фаузи Дасуки, роден в гр. Гиза, Египет, придобил българско гражданство с  Указ № 70 от 08.06.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на българско. В хода на проверката е установено, че придобитите от О. Дасуки български държавни облигации, като законова предпоставка за придобиване на българско гражданство, не са били налични като инвестиция дори и към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.  \r\n- Сахм Абдул Абдул Яги, роден в гр. Йерусалим, Израел, придобил българско гражданство с  Указ № 44 от 24.04.2018 г. на Вицепрезидента на Република България, поради укриване от него на факти, които биха послужили като основание за отказ за придобиване на наше гражданство и неподдържане на инвестицията, станала основание за българско гражданство поне в минималния законов срок от две години. И по отношение на лицето С. Яги е установено, че придобитите от него държавни ценни книжа не са били налични към момента на приключване на процедурата по придобиване на наше гражданство и не са установени инвестиции, които лицето да е поддържало в изискуемия се двугодишен срок.  \r\nПроверката на Върховната касационна прокуратура по сигналите на ДАНС и за други лица продължава.", "date": "2019.09.09", "title": "Главният прокурор Сотир Цацаров е направил предложения за отмяна на придобитото българско гражданство на още две лица"}
{"url": "http://www.focus-news.net/news/2019/09/09/2696746/ria-novosti-kandidatite-na-edinna-rusiya-zagubiha-izborite-v-moskva.html", "text": "Кандидатът на „Единна Русия“ Андрей Метелски загуби изборите за председател на Московския градски съвет, отстъпвайки пред Сергей Савостянов от Комунистическата партия на Руската федерация (КПРФ). Това показват резултатите след преброяването на 100% от гласовете, предава  РИА Новости . \r\nИзборите за градския парламент се проведоха в неделя. Както следва от официалните данни, \r\nслед обработка на 100% от протоколите в 15-и район Метелски получава 31,86% от гласовете, а Савостянов - 42,16%. \r\nНа изборите за Московската градска дума, представителите на „Единна Русия\" се явиха като самономинирани кандидати, припомня агенцията. Всички 45 депутати от градския парламент бяха избрани от едномандатни избирателни райони, избори по партийни списъци не бяха предвидени. \r\nСпоред Московската градска информационна комисия, след обработка на 99,47% от протоколите, самономинираните заемат 26 места в Московската градска дума, КПРФ- 14, партиите „Справедлива Русия“ и „Яблоко“ – по три места. Средната избирателна активност в гласуването за Московската градска дума е била 21.69%. \r\n \r\n Тереза Герова", "date": "2019.09.09", "title": "РИА Новости: Кандидатите на „Единна Русия“ загубиха изборите в Москва"}
{"url": "http://www.focus-news.net/news/2019/09/09/2696748/andrey-novakov-gerbenp-do-kraya-na-godinata-nay-kasno-ochakvame-reshenie-dali-balgariya-shte-poluchi-dopalnitelni-sredstva-ot-evropeyskiya-byudzhet-za-borba-s-achs.html", "text": "До края на годината най-късно очакваме решение дали България ще получи допълнителни средства от европейския бюджет за борба с АЧС.   \r\nНеобходими са общоевропейски мерки. Това каза за сутрешния блок „Добро утро, България“ на  Радио „Фокус“  евродепутатът от ГЕРБ/ЕНП Андрей Новаков. Въпреки взетите мерки, трудно е да се опазим от АЧС, когато тя бушува в съседните страни, каза още той и добави, че заради свободното движение на хора и стоки, болестта е трудна за овладяване. \r\n„Затова считам, че е редно тези 45 млн. евро да отидат при най-засегнатите стопани в България и в другите държави в ЕС, които са пострадали от чумата по свинете. Това, което предложих, е Фондът за кризисни ситуации в земеделието да бъде увеличен двойно  - от 20 млн. до 40 млн., както и Фондът за превенция да бъде увеличен с още 25 млн. – до към 170 млн. С тези средства още от 1 -ви януари 2020 г. да започнат да се обезщетяват стопани и да се предприемат мерки за биозащита на всички засегнати държави, а се вижда, че ни трябват вече общоевропейски мерки, които да предпазват целия континент“, обясни евродепутатът.  \r\nАндрей Новаков коментира още, че няма опасност отпуснатите средства да ни лишат от други необходими такива за страната ни. Това не е прецедент, защото и преди е имало ситуации, граничещи с бедствия, каза още той и добави, че и румънските му колеги са внесли подобни предложения, които са срещнали подкрепа. Припомняме, че евродепутатът поиска отпускането на допълнителни средства от европейския бюджет в подкрепа мерките срещу болестта. \r\n \r\nВиктория МЕСРОБОВИЧ- КУВЕНДЖИЕВА", "date": "2019.09.09", "title": "Андрей Новаков, ГЕРБ/ЕНП: До края на годината най-късно очакваме решение дали България ще получи допълнителни средства от европейския бюджет за борба с АЧС"}
{"url": "http://www.focus-news.net/news/2019/09/09/2696753/smolyan-v-grada-shte-se-provede-velomaraton-na-19-septemvri.html", "text": "В града ще се проведе веломаратон на 19 септември от 15.30 часа. Той се организира от Община Смолян по повод годишната кампания за устойчива градска мобилност Европейска седмица на мобилността на тема „Безопасно ходене и колоездене“ под мотото „Върви с нас“. Това съобщиха от пресцентъра на  Общината . След приключване на веломаратона, децата от града и всички желаещи граждани ще имат възможност да видят и научат любопитни факти за устройството и ползите на електрическият автомобил от експерт в Община Смолян. \r\nСборният пункт е на пешеходния мост в стария център (до бившето кино „Дружба“).", "date": "2019.09.09", "title": "Смолян: В града ще се проведе веломаратон на 19 септември"}
{"url": "http://www.focus-news.net/news/2019/09/09/2696754/tets-bobov-dol-manipulativni-sa-tvardeniyata-che-iskame-da-osashtestvyavame-opolzotvoryavaneto-na-vsyakakvi-otpadatsi.html", "text": "Във връзка с последните проверки, започнали на 3 септември 2019 г.  в ТЕЦ „Бобов дол” ЕАД, наредени със заповед от Прокуратурата на Република България Дружеството иска да направи уточнение, че по време на въпросните проверки  не бяха установени нарушения от страна на компетентните органи. Това съобщиха от  топлоелектрическата централата . \r\nТЕЦ „Бобов дол” ЕАД е в недоумение защо беше изпратен екип на РИОСВ София да извърши проверката, имайки предвид, че ние не попадаме в обсега на този компетентен орган. За нас възникват въпроси, свързани с това какво се случва в институциите, които организират тази проверка.  \r\nНа 04 септември 2019 г. говорителят на главния прокурор Румяна Арнаудова оповести следното становище: „ТЕЦ \"Бобов дол\" ЕАД е горил отпадъци в разрез с комплексното си разрешително“. ТЕЦ “Бобов дол” ЕАД като отговорно Дружество винаги е съдействал на всички институции. Не смятаме, че е редно да се изнасят публично твърдения, които са неверни и подвеждащи. ТЕЦ „Бобов дол” ЕАД притежава Комлексно разрешително. На база на това разрешително е издадено позволение от страна на МОСВ, позоваващо се на Закона за опазване на околна среда за извършване на пробно изгаряне на РДФ. Повтаряме, че става въпрос за отпадък, който е преработен и превърнат в гориво за оползотворяване, говорим конкретно само и единствено такъв. Манипулативни са твърденията, че искаме да осъществяваме оползотворяване на всякакви отпадъци.  \r\nВследствие на това ни е издаден и документ по Закона за управление на отпадъците за дейност с отпадъци и който също се въз основа на факта, че ни е издадено комплексно разрешително, т.е. ТЕЦ “Бобов дол” ЕАД не е горил РДФ в разрез с разрешителното си. Всеки един тон РДФ, който е бил оползотворен от централата, е докладван на съответните институции. Това може да бъде проверено.Дружеството е подложено на постоянен, денонощен емисионен контрол от страна на Министерството на околната среда и водите (МОСВ), Изпълнителната агенция по околна среда (ИАОС) и РИОСВ – Перник. Допълнително имаме извършени измервания на  емисиите, отделяни в атмосферния въздух вследствие на експлоатацията на централата на 17 юни2019 г. и на 26 август 2019 г. от акредитираната лаборатория „Централна лаборатория София – 01“ към ИАОС. За резултатите от извършените измервания са изготвени протоколи, от които е видно, че не са налице превишения на допустимите емисионни показатели.  \r\nС резултатите от извършените измервания са запознати и компетентните органи.   \r\nОт началото на годината на територията на с. Големо село бяха извършени 3 измервания  на качеството на атмосферния въздух от страна на ИАОС. Те бяха осъществени посредством мобилна автоматична станция. Контролният уред беше разположен непосредствено пред сградата, в която се помещава кметството на селото. Всяко едно от измерванията продължи по 10 дни и в този период станцията отчиташе показателите на атмосферния въздух, като в нито един момент не бяха отчетени превишения на допустимите норми.  \r\nОтносно неверни твърдения на определени неправителствени организации за температура на изгаряне в енергийните котли на ТЕЦ „Бобов дол“ ЕАД, отправяме призив към тези “експерти” да се запознаят със съоръженията на централата. Проектната документация на всеки един котел е част от процедурата по издаване на нашите разрешителни и е предоставена както в Изпълнителната агенция по околна среда, така и в МОСВ. Нашите разрешителни за оползотворяване на отпадъци са издадени на база на това, че в съоръженията на оператора могат да се оползотворяват такива.  \r\nСмятаме, че винаги сме оказвали съдействие на институциите и всеки път им предоставяме всички документи, които те изискват от нас.  \r\nАпелираме да бъде прекратено разпространяването на лъжливи твърдения по наш адрес, както и името на ТЕЦ „Бобов Дол“ ЕАД да се използва от политически сили за правене на предизборна кампания.  \r\nЗа всяко едно неотговарящо на истината твърдение ТЕЦ „Бобов Дол“ ЕАД ще търси своите права по съдебен път.", "date": "2019.09.09", "title": "ТЕЦ \"Бобов дол\": Манипулативни са твърденията, че искаме да осъществяваме оползотворяването на всякакви отпадъци"}
{"url": "http://www.focus-news.net/news/2019/09/09/2696751/sds-svishtov-shte-predstavi-kandidata-za-kmet-na-grada-na-10-septemvri.html", "text": "СДС – Свищов ще представи кандидата за кмет на града на 10 септември. Това съобщиха от пресцентъра на  партията . Пресконференцията ще започне от 10.30 часа в сградата на Битовия комбинат на ул. „Тодор Миланович“, 2. Ще присъстват зам.-председателят на СДС д-р Марияна Лазарова, общинският председател на СДС -Свищов Емил Димитров и представители на местната структура.", "date": "2019.09.09", "title": "СДС – Свищов ще представи кандидата за кмет на града на 10 септември"}
{"url": "http://www.focus-news.net/news/2019/09/09/2696744/blagoevgrad-nauchna-kragla-masa-propaganda-i-vlast-v-narodnata-republika-shte-se-provede-v-regionalen-istoricheski-muzey.html", "text": "Научна кръгла маса „Пропаганда и власт в народната република“ ще се проведе в Регионален исторически музей – Благоевград днес и утре. Това съобщи за  Радио „Фокус“ – Пирин  д-р Биляна Карадакова, уредник в отдел „Нова и най-нова история” в музея. Събитието ще бъде открито от 11.00 часа в конферентната зала. Поводът за научното събитие е 75-тата годишнина от Деветосептемврийския преврат в България и 30 години от началото на демократичните промени. Докладите са в няколко тематични области: пропагандният апарат на тоталитарната комунистическа система и изграждането на нова идеологическа действителност; образи и символи от комунистическия идеал; култът към вожда и образът на врага „със или без партиен билет“; номенклатура и „работническо-селска власт“; съпротивата срещу властта – измерения на човешкото в човека.  Ще участват специалисти в областта на най-новата история от академичните и музейните среди от цялата страна. Целта на кръглата маса е да развие дебат върху характеристиките на тоталитарната система и да представи пред обществеността съвременните научни достижения в изследването на най-новата история. Нейната актуалност се определя от разработката на проблема за свободата на човека като основно, осъзнато и неосъзнато право. \r\n \r\nЛивия НИНОВА", "date": "2019.09.09", "title": "Благоевград: Научна кръгла маса „Пропаганда и власт в народната република“ ще се проведе в Регионален исторически музей"}
{"url": "http://www.focus-news.net/news/2019/09/09/2696752/sliven-kmetat-stefan-radev-obyavi-che-se-kandidatira-za-vtori-mandat.html", "text": "Кметът на Сливен Стефан Радев обяви, че се кандидатира за втори мандат. Той е и водач на листата на ГЕРБ, съобщиха от пресцентъра на  партията . „Преди четири години поех в ръцете си символите на Сливен, заклех се като кмет и поех ангажимент към всички вас, давайки си ясна сметка каква висока отговорност носи този пост. През тези години слушахме гласа на хората, преодоляхме много трудности, постигнахме и много успехи. Но винаги има нови предизвикателства и нови възможности. Решен съм да продължа да работя за развитието и просперитета на Сливен, и на неговите граждани. Заради светлата диря на нашите предци и в името на децата на Сливен. Съединението ни дава един много важен урок, че когато имаме кауза, когато сме единни и мечтаем дръзко, когато действаме смело и отговорно, можем да постигнем всичко“, заяви Стефан Радев. \r\nКметът на Сливен е и водач на листата на ГЕРБ за предстоящите местни избори през октомври. На второ място е общинският председател на партията Здравко Костадинов, а трети е Димитър Митев – председател на Общински съвет. Листата с кандидатите за общински съветници е силна и \r\nобновена, с включени нови лица. Партията залага, както на опита, така и на младите хора и на граждани на Сливен, които не са партийни членове, но са утвърдени имена. Включени са личности, доказали се в различни професионални области – лекари, юристи, инженери, културни дейци, учители, представители на бизнеса. \r\nКандидатите за новия общински съвет са д-р Димитър Павлов, Христо Котов, Лидия Димитрова, Милен Петков, Любомир Захариев, Дора Ескидарова, Керанка Стамова, Станимир Комбалов, Юлия Пелишева – Гавазова, Георги \r\nСтоянов, Йордан Стефанов, Радост Костова, Славена Шейтанова, Христо Христов, Веселина Тонева, Денко Делчев, Тодор Начев, Живко Минчев, Даниела Павлова, Галя Хачадурян, Вероника Тодорова, Атанас Къчев, Таня \r\nДякова, Тодор Георгиев, Милена Гочева, Щилиян Тенчев, Веселина Куртева, Господинка Ангелова, Боряна Стоянова, Десислава Илиева, Дияна Пеева, Силвия Никова, Силвия Маринова, Венцислав Михнев, Андрей Андреев, Красимир Балевски, Николай Колев.", "date": "2019.09.09", "title": "Сливен: Кметът Стефан Радев обяви, че се кандидатира за втори мандат"}
{"url": "http://www.focus-news.net/news/2019/09/09/2696756/sport-viktoriya-tomova-prodalzhava-uchastieto-si-v-kvalifikatsiite-za-turnira-v-yaponiya-s-dvuboy-sreshtu-mayo-hibi.html", "text": "Първата ракета на България при дамите Виктория Томова продължава участието си в Япония с двубой срещу представителката на домакините Майо Хиби. Срещата помежду им е първа в програмата на Централния корт за последния кръг на квалификациите. В обновената ранглиста на WTA Томова заема 194-то място, а Хиби е на 203-та позиция. \r\nТомова се класира за втория кръг на квалификациите на турнира по тенис в Хирошима след победа с 6:4, 6:1 над представителката на домакините Ена Шибахара за 69 минути игра.", "date": "2019.09.09", "title": "Спорт: Виктория Томова продължава участието си в квалификациите за турнира в Япония с двубой срещу Майо Хиби"}
{"url": "http://www.focus-news.net/news/2019/09/09/2696755/varna-remontni-deynosti-se-izvarshvat-po-patya-mezhdu-grad-dolni-chiflik-i-selo-goren-chiflik.html", "text": "Движението по пътя между град Долни чифлик и село Горен чифлик трябва да се осъществява с повишено внимание поради поставяне на вертикална сигнализация, предаде репортер на  Радио „Фокус“ – Варна . Един от участъците, в които се работи, е от км 5+875 до км 5+920 (дясно платно) и от км 5+905 до км 7+090 (ляво платно) до Долни чифлик. Дейности се извършват и в отсечката от км 10 +570 до км 11+890 в дясното платно и от км 10+750 до км 11+625 в ляво платно, до село Пчелник, както и от км 14+450 до км 14+680 в дясно платно край село Горен чифлик.  По магистрала „Хемус“ в участъка между Неофит Рилски и Девня от км 393+500 до км 400+100 преминаването е ограничено в платното в посока Варна поради ремонтни дейности. Трафикът се осъществява двупосочно в платното в посока София. Движението към морския град се отклонява в платното за столицата от км 393+500 до км 401+100. По пътя Кранево – Варна, при км 83+100 е ограничено преминаването на моторни превозни средства с маса над 10 тона. Обходният маршрут е през селата Кичево и Оброчище. \r\nДиана СТОЕВА", "date": "2019.09.09", "title": "Варна: Ремонтни дейности се извършват по пътя между град Долни чифлик и село Горен чифлик"}
{"url": "http://www.focus-news.net/news/2019/09/09/2696757/pazardzhik-v-3-sela-ot-obshtinata-nyama-da-se-provezhda-izbor-za-kmet-na-kmetstvo.html", "text": "На територията на община Пазарджик в 32 кметства ще се проведат избори за общински съветници и за кмет на общината, а в 29 ще се проведе избор за кмет на кметство. Това съобщи за  Радио „Фокус“ – Пазарджик  председателят на Общинската избирателна комисия в Пазарджик Георги Добрев. Той обясни, че избор за кмет на кметство ще бъде направен само в села с над 350 души население, тъй като те имат статут на кметство, съгласно Закона за административно-териториалното устройство на Република България. По думите му жителите на тези населени места трябва да са с постоянен адрес към 10 юли 2019 г. – датата на Указа на президента на Република България за насрочване на общите избори за общински съветници и за кметове и оповестени публично от кмета на община Пазарджик на 27 октомври 2019 г.  На територията на община Пазарджик не отговарят на законовите изисквания за избор на кмет на кметство селата Крали Марко, Тополи дол и Цар Асен, в които ще бъдат открити избирателни секции само за избор на общински съветници и за кмет на община. \r\nВаня НИКОЛОВА", "date": "2019.09.09", "title": "Пазарджик: В 3 села от общината няма да се провежда избор за кмет на кметство"}
{"url": "http://www.focus-news.net/news/2019/09/09/2696761/pazardzhik-riosv-proveri-dva-signala-za-zamarsyavane-na-rekite-ribna-i-bratsigovska-reka.html", "text": "Два сигнала за замърсяване на реки са получени на зеления телефон на РИОСВ - Пазарджик. Това съобщиха за  Радио „Фокус“ – Пазарджик  от РИОСВ. Първият е за замърсяване в коритото на река Рибна на територията на община Велинград. При извършената проверка в ДЛС „Чепино“ и Община Велинград е констатирано наличие на леки фракции битови отпадъци вляво и вдясно от горски път в защитената местност „Меандрите на река Рибна“, както и извън защитената местност. Дадено е предписание на директора на ДЛС „Чепино“ да се извърши почистване на замърсените с отпадъци терени и се предприемат мерки за недопускане на нови замърсявания. Вторият сигнал е за това, че Брациговска река след Римския мост при вливането и в Стара река е замърсена, мирише на мазут и има умряла риба. При извършената проверка е установено, че реката е мътна и с тъмен цвят. Не са установени мазни петна от мазут или други нефтопродукти, както и наличие на умряла риба. Установено е, че замърсяването е вследствие на неправилно наторяване на ливади с ферментационен продукт от централи за производство на електроенергия от биогаз. Предстои установяване на собствениците на ливадите и уведомяване на БД ИБР - Пловдив. \r\nВаня НИКОЛОВА", "date": "2019.09.09", "title": "Пазарджик: РИОСВ провери два сигнала за замърсяване на реките Рибна и Брациговска река"}
{"url": "http://www.focus-news.net/news/2019/09/09/2696758/burgas-bezplatni-kursove-po-programirane-i-digitalni-nauki-shte-se-provezhdat-v-5-uchilishta-ot-obshtinata.html", "text": "От началото на 2019/2020 учебна година Училищна Телерик Академия със съдействието на Община Бургас организира безплатни курсове по програмиране и дигитални науки в пет училища в Бургас, съобщиха от пресцентъра на  Общината . Училищна Телерик Академия е национална образователна програма на Фондация „Телерик Академия“, която подготвя учениците от 1 до 12 клас за дигиталното бъдеще. Целта на безплатно образование по дигитални технологии и програмиране на деца и младежи от  Бургас е да запали любопитството им към ученето и технологиите, да им помогне да  усвоят нови умения и да ги превърне от консуматори на технологиите в техни създатели. \r\nДокато езикът на бизнеса е английският, иновациите се пишат с код. Подобно на говоримите езици, езиците за програмиране се усвояват много по-естествено, когато децата растат с тях. Само след 4 години 95% от всички професии ще изискват дигитални умения. Затова програмите на Телерик академията подготвят децата за професиите на бъдещето, като развиват техните дигитални умения и грамотност, засилват интереса им към ученето и изграждат интелигентно и находчиво поколение. \r\nНа територията на община Бургас ще бъдат осъществени следните обучителни програми: \r\n- в ОУ „Александър Георгиев – Коджакафалията“ ще бъде проведен обучителен курс в направление 5-7 клас по обучителна програма „Разработка на игри“. \r\n- в ОУ „Св. Климент Охридски“ ще се проведе обучителен курс в направление 4-7 клас по програма „Дигитални науки“. \r\n- в СУ „Константин Петканов“ ще се проведе обучителен курс в направление 8-12 клас по програма „Дигитални науки“. \r\n- в СУ „Епископ Константин Преславски“ ще се проведе обучителен курс в направление 4-7 клас по програма „Дигитални науки“. \r\n- в Професионална гимназия по механоелектротехника и електроника ще се проведе обучителен курс по програма „Разработка на игри“. \r\nВсяка обучителна програма ще бъде с продължителност 100 учебни часа и ще се провежда от преподаватели от  бургаски училища, които са преминали обучителни курсове в Телерик Академия. \r\nПрограмата „Дигитални науки (Digital Science)“ помага на ученика да опознава професиите на бъдещето и как да се реализира в тях, научава какво стои зад най-новите технологии и как да учи по-бързо и ефективно, пише първите си редове код и да разбере дали програмирането е за него. „Дигитални науки“ е програма на Училищна Телерик Академия, насочена към ученици в две възрастови групи – 4-7 клас и 8-12 клас, които искат да разберат какво стои зад дигиталните технологии и как могат да ги управляват.  \r\nОбучението засяга едни от най-горещите теми в света на технологиите, като същевременно надгражда съществуващите образователни програми, насочени към информационни технологии, програмиране и комуникации. Сред темите в програмата са роботика, изкуствен интелект, 3D принтери и скенери, различни сензори и виртуална реалност. Друг акцент е дигитална грамотност – дигитална сигурност, разпознаване на фалшиви новини и/или съобщения и профили. По този начин учениците научават какъв отпечатък оставят в онлайн пространството и как да предпазят всичките си дигитални устройства от заплахите в интернет. \r\nКато участник в обучителната програма „Разработка на игри (Game Development)“ ученикът се научава да програмира, докато разработва игри, превръща се от консуматор на технологии в изобретател и създател, развива логическо и креативно мислене. \r\nВ рамките на обучението „Разработка на игри“ учениците усвояват някои от най- използваните и модерни технологии в света – HTML, CSS и JavaScript. Успоредно с това развиват креативността и логическото си мислене и се подготвят за една от професионалните сфери с най-висок потенциал – програмирането. \r\nУчастници в обучителните програми могат да бъдат ученици от гр. Бургас и региона, които попадат в съответната възрастова група за обучителната програма, в която желаят да бъдат записани. Няма ограничение относно това дали ученикът посещава училището, в което ще бъде проведен обучителният курс. Желаещите ученици ще могат да се запишат за участие в специално създадена за целта платформа, администрирана от Училищна Телерик Академия, която ще бъде отворена за регистрация от 9 до 29 септември.", "date": "2019.09.09", "title": "Бургас: Безплатни курсове по програмиране и дигитални науки ще се провеждат в 5 училища от общината"}
{"url": "http://www.focus-news.net/news/2019/09/09/2696763/blagoevgrad-27-godishen-mazh-e-zadarzhan-za-zaplaha-na-trima-dushi-s-gazov-pistolet.html", "text": "27-годишен мъж е задържан за заплаха на трима души с газов пистолет. Това съобщиха от  ОДМВР – Благоевград . Със заповед за задържане до 24 часа той е арестуван от полицейски служители на 01 РУ-Благоевград. Около 20.00 часа на 6 септември пред жилищен блок в жк. „Запад“ в Благоевград е възникнал скандал между него, 18-годишен младеж, мъж на 82 години и жена на 78 години (и тримата от Благоевград). Насочвайки към тях газов пистолет, задържаният е отправил заплахи за живота им. За случая е уведомена РП - Благоевград. Образувано е досъдебно производство. Работата продължава.", "date": "2019.09.09", "title": "Благоевград: 27-годишен мъж е задържан за заплаха на трима души с газов пистолет"}
{"url": "http://www.focus-news.net/news/2019/09/09/2696759/smolyan-8-godishno-momche-e-postradalo-leko-pri-katastrofa-na-patya-plovdiv-smolyan-rudozem.html", "text": "8-годишно момче е пострадало леко при катастрофа на пътя Пловдив – Смолян – Рудозем, съобщиха от  ОДМВР – Смолян . На 6 септември около 11.00 часа на път  II-86 (Пловдив – Смолян – Рудозем - границата с Република Гърция) при км 69+600, лек автомобил \"Тойота Ланд Круизер\" със смолянска регистрация, собственост и управляван от Д.Б. на 50 години от гр. Смолян, като не спазва дистанция се удря в движещият се пред него лек автомобил „Шкода Октавия\" със смолянска регистрация, собственост и управляван от С.Б. на 39 години от гр. Смолян. В резултат на пътно транспортното произшествие леко е пострадало 8-годишно момче, пътувало в лекия автомобил „Шкода“. Детето е с контузия на главата, без опасност за живота. Водачите и пътниците са ползвали обезопасителни колани. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2019.09.09", "title": "Смолян: 8-годишно момче е пострадало леко при катастрофа на пътя Пловдив – Смолян – Рудозем"}
{"url": "http://www.focus-news.net/news/2019/09/09/2696762/plovdiv-kapsula-na-vremeto-shte-bade-postavena-v-dvora-na-etnografskata-kashta-v-asenovgrad.html", "text": "Капсула на времето ще бъде поставена в двора на Етнографската къща в Асеновград. Това каза за  Радио „Фокус“ – Пловдив  Надя Янкова, уредник в Етнографската къща. Тя обясни, че инициативата представлява заравяне на метална капсула в двора на къщата под люляковия храст на 10 ноември, когато се навършват 30 години от откриването ѝ като музейна сграда. „Ще се изработи специално място, където капсулата ще бъде заровена. Това място ще е, за да може тя да се запази във времето, ще бъде поставена и в специален плик. Целта на инициативата е всеки посетител, който посети Етнографската къща, да напише на подготвените от нас малки листчета послание  за бъдещото поколение. Има като идея капсулата да бъде отворена след 30 години и така оставените послания ще стигнат до следващите поколения. Всеки е свободен да напише каквото смята, че е важно да предаде на останалите, на хората от бъдещето. Може да е притча, послание, някакъв завет или нещо друго. Няма ограничения, нека посетителите да напишат това, което извира от сърцето им в този момент“, каза Надя Янкова. Тя добави, че посланията на посетителите в капсулата на времето ще бъдат поставени също флаш памет с информация, клипове и снимки за последните организирани събития от музея, както и символичен протокол с датата на заравянето, подписан от всички музейни служители. „Разчитаме главно на хартиените носители, защото не се знае дали след 30 години ще е възможно да се използват флашки, но все пак ще да сложим една в капсулата за всеки случай“, коментира Янкова. \r\nУредникът каза още, че 30-годишнината от откриването на Етнографската къща като музейна сграда ще бъде отбелязана на 10 ноември със символичното заравяне на капсулата, с празнично слово и филм за сградата, заснет по време на официалното откриване преди три десетилетия. „Празникът е в неделя, хората ще почиват и ще ги поканим да присъстват, за да отбележим заедно годишнината“, каза Янкова. \r\nТони МИХАЙЛОВ", "date": "2019.09.09", "title": "Пловдив: Капсула на времето ще бъде поставена в двора на Етнографската къща в Асеновград"}
{"url": "http://www.focus-news.net/news/2019/09/09/2696764/blagoevgrad-okolo-18-hilyadi-leva-1000-evro-i-zlatni-nakiti-sa-otkradnati-ot-chasten-dom-v-s-poleto.html", "text": "Около 18 хиляди лева, 1000 евро и златни накити са откраднати от частен дом в с. Полето, община Симитли, съобщиха от  ОДМВР  - Благоевград .  Полицейски служители на 02 РУ-Благоевград работят по получен сигнал за извършена кражба за времето от 10:00 часа до 15:00 часа на 06 септември 2019 г.  на сумите от около 18 000 лв., 1 000 евро и златни накити от частен дом в с. Полето, общ.Симитли. За случая е уведомена РП-Благоевград. Образувано е досъдебно производство. Работата продължава.", "date": "2019.09.09", "title": "Благоевград: Около 18 хиляди лева, 1000 евро и златни накити са откраднати от частен дом в с. Полето"}
{"url": "http://www.focus-news.net/news/2019/09/09/2696765/plovdiv-selata-yasno-pole-i-rozino-sa-s-narusheno-vodopodavane-zaradi-avarii.html", "text": "Селата Ясно поле и Розино са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Екипите работят по отстраняване на авариите, като се очаква до края на работния ден да бъде възстановено нормалното водоподаване към засегнатите абонати. \r\nС нарушено водоподаване са също част от домакинствата в град Хисаря, както и жителите на кв. „Св. Георги“ в град Асеновград. Екипите на водоснабдителното дружество отстраняват аварии също в района на улиците „Тракия“, „Иван Драсов“, „Златю Бояджиев“ и „Мария Кюри“ в град Пловдив, както и при блок №269 в пловдивския квартал „Тракия“. \r\nТони МИХАЙЛОВ", "date": "2019.09.09", "title": "Пловдив: Селата Ясно поле и Розино са с нарушено водоподаване заради аварии"}
{"url": "http://www.focus-news.net/news/2019/09/09/2696768/tvortsi-ot-kinoindustriyata-poiskaha-sadeystvie-ot-predsedatelya-na-komisiyata-po-kultura-i-medii-vezhdi-rashidov-za-proekt-za-stimulirane-na-investitsiite-v-balgarskoto-kino.html", "text": "Творци от киноиндустрията поискаха от председателя на парламентарната Комисия по културата и медиите Вежди Рашидов съдействие, за да бъде придвижен проектът за държавно подпомагане и стимулиране на чужди инвестиции в българското кино, съобщиха от  Комисията по културата и медиите . \r\n„Вярваме, че ще подкрепите нашите усилия, защото с всичките си действия досега сте доказал, че сте лидер и наистина работите за развитие и популяризиране на българските творци и на произведенията, които те създават. Разчитаме на Вас като председател на Комисията по култура към Народното събрание, както и като човек – радетел за развитието на българската култура и сме убедени, че можете да ни помогнете”, пишат в писмото си до Вежди Рашидов кинотворците. \r\nПредставителите на киното са обезпокоени от забавянето на изработен и с тяхното участие в работна група в министерството на културата  законопроект за стимулиране на инвестициите в българската филмова индустрия. Текстът още не е стигнал до Народното събрание, защото становището на министерството на финансите е отрицателно – мотивът е, че не са предоставени достатъчно икономически обосновани данни. Работната група обаче повече от месец не е пристъпила към преработването на проблемните текстове, за да може документът да тръгне към Народното събрание.  \r\nВ писмото се изразява безпокойство, че ако промените в закона не стигнат до парламента в най-скоро време, това ще се отрази особено негативно на българската киноиндустрия. Посочва се, че България е една от последните страни в ЕС без механизъм за стимулиране на чуждите инвестиции в киното, а дори съседни държави са въвели от години подобни облекчения. Страната ни има отлични условия  и кадри за създаване на високобюджетни филмови продукции и привличане на световно известни звезди. \r\n„Уважавам труда на кинотворците и разбирам безпокойството им, но в същото време приемам и професионално изработеното становище на министерството на финансите по законопроекта. Сега е важно творците колкото може по-бързо заедно с представители на финансовото ведомство да съобразят текстовете със законовите изисквания и аз съм готов да съдействам за този процес. Когато законопроектът бъде внесен в парламента, ще направим всичко възможно да бъде разгледан в срок”, заяви Вежди Рашидов. Той е убеден, че България може да бъде конкурентна на европейския и световния кинопазар.", "date": "2019.09.09", "title": "Творци от киноиндустрията поискаха съдействие от председателя на Комисията по култура и медии Вежди Рашидов за проект за стимулиране на инвестициите в българското кино"}
{"url": "http://www.focus-news.net/news/2019/09/09/2696766/blagoevgrad-dvama-dushi-sa-s-opasnost-za-zhivota-sled-paten-intsident-na-glaven-pat-e-79.html", "text": "Двама души са с опасност за живота след пътен инцидент на главен път Е-79 на 8 септември около 17.20 часа в района на Благоевград. Това съобщиха от  ОДМВР – Благоевград . При катастрофата лек автомобил с 47-годишен водач от Благоевград, движейки се с несъобразена с пътните условия скорост в посока Благоевград, на лява крива се удря в ляво в еластична ограда и се преобръща в лентата за насрещно движение. При инцидента водачът на автомобила и пътуващата в него 48-годишна жена от Благоевград са пострадали с опасност за живота.", "date": "2019.09.09", "title": "Благоевград: Двама души са с опасност за живота след пътен инцидент на главен път Е-79"}
{"url": "http://www.focus-news.net/news/2019/09/09/2696770/silistra-96-godishen-mazh-e-postradal-pri-katastrofa-na-patya-silistra-ruse-do-razklona-za-selo-polyana.html", "text": "96-годишен мъж е в тежко състояние след автомобилна катастрофа, станала на 7 септември около 14.45 часа на пътя Силистра – Русе в близост до разклона за село Поляна. Това съобщиха от  ОДМВР - Силистра . Мъжът пътувал в лек автомобил „Фолксваген“, шофиран от 72-годишен, който се сблъскал с бус от същата марка. В тежко състояние е 96-годишен мъж, който е настанен за лечение в болница. Образувано е досъдебно производство, причините за произшествието се изясняват.", "date": "2019.09.09", "title": "Силистра: 96-годишен мъж е пострадал при катастрофа на пътя Силистра – Русе до разклона за село Поляна"}
{"url": "http://www.focus-news.net/news/2019/09/09/2696767/razgrad-80-godishna-zhena-ot-selo-malak-porovets-e-stanala-zhertva-na-telefonna-izmama-s-nad-2-700-lv.html", "text": "80-годишна жена от исперихското село Малък Поровец е станала жертва на телефонна измама. Това съобщиха от  ОДМВР - Разград . Около 15.00 часа на 7 септември тя получила обаждане на стационарния телефон, че се извършва полицейска операция за залавяне на измамници и е необходимо да окаже помощ, като предаде всичките си налични пари. Възрастната жена поставила в платнена чанта 2 770 лв. и 15 грама златни накити, които затиснала под кошче пред детската градина в Малък Поровец. По случая е започнато разследване. Същата жена през 2015 година е дала на телефонните измамници 9 400 лв.", "date": "2019.09.09", "title": "Разград: 80-годишна жена от село Малък Поровец е станала жертва на телефонна измама с над 2 700 лв."}
{"url": "http://www.focus-news.net/news/2019/09/09/2696769/burgas-70-godishen-kriminalno-proyaven-mazh-e-zadarzhan-za-palezh-na-dva-leki-avtomobila-v-aytos.html", "text": "70-годишен криминално проявен мъж е задържан за палеж на два леки автомобила в Айтос. Това съобщиха от  ОДМВР – Бургас . Около 21.35 ч. на 5 септември 2019 г.  в Районно управление – Айтос е получено ново съобщение за два горящи леки автомобила – «Порше Кайен» и «Опел Омега», първия с бургаска регистрация, а втория – бракуван / без регистрация/, паркирани на айтоската улица «Красна» срещу дом №9. Констатирано е, че двата автомобила са запалени умишлено, като изгорели двигателните им отсеци. По случая е образувано досъдебно производство. В резултат на бързите полицейски действия, предприети по „горещи следи“ е установен извършителя на палежите – това е 70 годишен криминално проявен и психично болен айтозлия, живеещ на същата улица, който е задържан за срок от едно денонощие. Същият направил пълни самопризнания по случаите. Работата по цялостно документиране на престъпната дейност на айтозлията продължава от служители на Районно управление - Айтос.", "date": "2019.09.09", "title": "Бургас: 70-годишен криминално проявен мъж е задържан за палеж на два леки автомобила в Айтос"}
{"url": "http://www.focus-news.net/news/2019/09/09/2696771/smolyan-26-godishen-mazh-ot-devin-e-zadarzhan-za-falshivi-signali-za-katastrofa-i-postavena-bomba-v-uchilishte.html", "text": "26-годишен мъж от Девин е задържан за фалшиви сигнали за катастрофа и поставена бомба в училище. Това съобщиха от  ОДМВР – Смолян . Бързото производство срещу мъжа с инициали М. А. е започнато на 8 септември 2019 г. в РУ - Девин. На 8 септември 2019 г. за времето от 01.00 часа до 04.00 часа от село Триград, община Девин, той е отправял неверни съобщения на тел. 112, за настъпило ПТП и поставена бомба в училището на село Триград. Извършителят е задържан за срок от 24 часа. Работата по случая продължава. За подаване на неверни повиквания или заблуждаващи знаци за помощ, злополука или тревога, предвиденото от законодателя наказание е лишаване от свобода до две години.", "date": "2019.09.09", "title": "Смолян: 26-годишен мъж от Девин е задържан за фалшиви сигнали за катастрофа и поставена бомба в училище"}
{"url": "http://www.focus-news.net/news/2019/09/09/2696760/ramush-haradinay-na-predizboren-miting-kogato-zaeh-premierskiya-post-prez-2017-g-imashe-dialog-za-podyalba-na-kosovo.html", "text": "Напускащият премиер на най-младата държава на Балканите и лидер на „Алианс за бъдещето на Косово“ Рамуш Харадинай заяви пред привържениците си на предизборен митинг, че когато е заел поста министър-председател през 2017 г. „имаше опасен диалог за разделяне на Косово\", предават думите му  прищинските средства за масова информация . \r\n„През септември 2017 г. Косово беше в тъмнина; нямаше своя армия, нямаше „Трепча“ и богатството на Косово не беше негово“, каза Харадинай. Той също защити решението за въвеждане на 100-процентови мита за внос на сръбски продукти в страната, като подчерта, че таксите са били необходими. „Те означават суверенитет и трябва да останат в сила, докато Сърбия не признае независимостта на Косово\", категоричен бе Харадинай. \r\n \r\n Тереза Герова", "date": "2019.09.09", "title": "Рамуш Харадинай на предизборен митинг: Когато заех премиерския пост през 2017 г. имаше диалог за подялба на Косово"}
{"url": "http://www.focus-news.net/news/2019/09/09/2696773/shumen-45-godishen-mazh-e-tezhko-postradal-sled-katastrofa-v-selo-sekulovo.html", "text": "45-годишен мъж е тежко пострадал след катастрофа в село Секулово. Това съобщиха от  ОДМВР - Шумен . Тежкото пътнотранспортно произшествие е станало на 7 септември. 45-годишен е изгубил контрол над управлявания от него лек автомобил „Форд Транзит“ и се ударил в електрически стълб. Настанен е в болница в тежко състояние. Случаят се изяснява, образувано е досъдебно производство.", "date": "2019.09.09", "title": "Шумен: 45-годишен мъж е тежко пострадал след катастрофа в село Секулово"}
{"url": "http://www.focus-news.net/news/2019/09/09/2696775/prof-margarita-aleksandrova-zamestnik-rektor-v-mu-pleven-dnes-e-praznik-za-vsichki-nas-den-izpalnen-s-mnogo-valneniya-i-radost.html", "text": "Днес е празник за всички нас -  ден, изпълнен с много вълнения и радост. Това каза на откриването на новата учебна година проф. Маргарита Александрова, зам. ректор по учебна дейност в МУ- Плевен, предаде кореспондент на  Радио „Фокус“ . ,, Ние посрещаме повече от 500 новоприети студенти първокурсници. Всяка академична година нашата Алма Матер се зарежда с вдъхновението, порива и дързостта на младите хора, като съхранява частица от техния ентусиазъм и оптимизъм.  Започваме 45-тата академична година с увереността, че тя ще бъде още по-успешна, с желанието и готовността да продължим възходящото си развитие и с амбицията да ставаме все по- добри”, каза проф. Маргарита  Александрова. Тя припомни, че 45 години на Университета са възраст, достатъчна да се прокара път и да се претворят идеите в дела. ,,Това е възраст, когато  академизмът има дух и умее да говори на езика на младите хора. Скъпи първокурсници, поздравявам Ви, че избрахте МУ-Плевен за обучението Ви- утвърден национален  и международен образователен и научно-изследователски център, космополитен университет, пионер в развитието на телемедицината и роботизираната хирургия”, обърна се към студентите проф. Маргарита Александрова.", "date": "2019.09.09", "title": "Проф. Маргарита Александрова, заместник-ректор в МУ- Плевен: Днес е празник за всички нас -  ден, изпълнен с много вълнения и радост"}
{"url": "http://www.focus-news.net/news/2019/09/09/2696772/politico-sledvashtata-evropeyska-komisiya-kakvo-znaem-predi-ofitsialnoto-y-predstavyane.html", "text": "Съставът на следващата Европейска комисия се оформя. Избраният й председател Урсула фон дер Лайен разкри миналата седмица, че е получила имената на кандидатите от всички страни-членки на ЕС и ще представи своя екип във вторник. Все още не е ясно кой ще влезе в ЕК, но изявленията на правителствата, кандидатите и напускащите комисари дават добра представа кой ще остане в състава й и кой е на път да излезе от него. Европейската редакция на  Politico  обобщава информацията към настоящия момент. \r\n \r\n Кой остава? \r\n \r\nВалдис Домбровскис,  Латвия, Европейската народна партия (ЕНП) \r\nНастояща роля:  Вицепрезидент на Европейската комисия за еврото и социалния диалог \r\nОчаквана роля в новата Комисия: Латвия се надява да получи портфейл, свързан с финанси и икономика, според официални лица. \r\n \r\nМария Габриел, България, ЕНП \r\nНастояща роля: Европейски комисар за цифровата икономика и общество \r\nОчаквана роля в новата комисия:  Българският премиер Бойко Борисов е отхвърли поста на Върховен представител за външната политика за страната си и поиска „комисар с истинско портфолио“. Съгласно думите му, София ще се радва да запази настоящото си портфолио. \r\n \r\nЙоханес Хан , Австрия, ЕНП \r\nТекуща роля: Европейски комисар за политиката на съседство и разширяването \r\nОчаквана роля в новата Комисия:  Длъжностните лица на ЕС предположиха, че Хан може да бъде кандидат за бюджетния портфейл, но не е направено официално изявление. \r\n \r\nФил Хоган, Ирландия, ЕНП \r\nТекуща роля:  Европейски комисар по земеделието \r\nОчаквана роля в новата Комисия:  Хоган е водещият кандидат за комисар по търговията. \r\n \r\nВера Йоурова, Чешка република, „Алианс на либералите и демократите за Европа“ (АЛДЕ) \r\nНастояща роля: Европейски комисар по въпросите на правосъдието, потребителите и равенството между половете \r\nОчаквана роля в новата Комисия: На Йоурова е предложено портфолио, фокусирано върху въпросите на демокрацията, включително управлението на законите, дезинформацияте, нормативите срещу речите на омраза, но не е ясно дали тя е решила да го приеме. Работата вероятно ще бъде от пост вицепредседател на ЕК. \r\n \r\nМарош Шефчович, Словакия, Партия на европейските социалисти (ПЕС) \r\nНастояща роля:  Вицепрезидент на Европейската комисия, отговарящ за енергийния съюз \r\nОчаквана роля в новата Комисия: Словакия се надява да получи пост на вицепредседател със „силен портфейл\". \r\n \r\nФранс Тимерманс, Нидерландия, ПЕС \r\nНастояща роля:  Първи вицепрезидент на Европейската комисия \r\nОчаквана роля в новата Комисия: Очаква се Тимерманс да запази позицията на първи вицепредседател. Неговият портфейл остава неясен, въпреки че служителите предполагат, че поста на старши вицепредседател може да бъде разделенина два големи портфейла: един съсредоточен върху екологичните проблеми, а другият - върху цифровите въпроси. \r\n \r\nМаргрете Вестагер, Дания, АЛДЕ \r\nНастояща роля: Европейски комисар по въпросите на конкуренцията \r\nОчаквана роля в новата Комисия:  Очаква се Вестагер също да заеме старши вицепредседателски пост в новата Комисия съгласно споразумение, договорено между лидерите на ЕС.  \r\n \r\n \r\n Кой е на път да влезе в новата ЕК? \r\n \r\nЖозеп Борел,  Испания, ПЕС \r\nНастояща роля: Министър на външните работи на Испания \r\nОчаквана роля в новата Комисия:  Съветът определи Борел като следващ върховен представител на ЕС, отговарящ за външните работи и политиката на сигурност. \r\n \r\nХелена Дали, Малта, ПЕС \r\nНастояща роля: Министър по европейските въпроси и равенството \r\nОчаквана роля в новата Комисия: Не е сигурно какво портфолио ще поеме Дали. \r\n \r\nЕлиза Ферейра , Португалия, асоцииран член на ПЕС \r\nНастояща роля: Вицегуверньор на Банката на Португалия, бивш министър и бивш евродепутат. \r\nОчаквана роля в новата Комисия: Португалия прояви интерес към портфолиото на регионалните политики. \r\n \r\nПаоло Джентилони, Италия, ПЕС \r\nТекуща роля: Бивш премиер и бивш външен министър \r\nОчаквана роля в новата Комисия: Новото правителство на Италия потвърди, че Джентилони е кандидатът на страната за ЕК. Италианските служители изразиха интерес към икономическо портфолио като конкуренцията, но на Джентилони липсва опит в икономическата политика. \r\n \r\nСилви Гулар, Франция, АЛДЕ \r\nНастояща роля: Вицегуверньор на Френската централна банка, бивш евродепутат \r\nОчаквана роля в новата Комисия:  Миналата седмица стана ясно, че Франция се интересува от портфейла на вътрешния пазар. \r\n \r\nИлва Йохансон, Швеция, ПЕС \r\nТекуща роля: Министърът на заетостта на Швеция \r\nОчаквана роля в новата Комисия: Неясна, но Йохансон има опит в политиката по заетостта, образованието и благосъстоянието. \r\n \r\nСтела Кириакидес, Кипър, ЕНП \r\nНастояща роля: Член на Камарата на представителите на Кипър \r\nОчаквана роля:  Кириакидес има сериозен опит в здравеопазването и може да поеме портфолио, свързано с тази област. \r\nЯнеш Ленарчич, Словения, държавен служител,  готов да работи като част от АЛДЕ \r\nНастояща роля: Посланик на Словения в ЕС \r\nОчаквана роля в новата Комисия: Словения се интересува от портфейли като разширяване, регионална политика, енергетика и търговия. \r\n \r\nДидие Райндерс, Белгия, АЛДЕ \r\nНастояща роля: Вицепремиер и външен министър на Белгия \r\nОчаквана роля в новата Комисия: Като външен министър и бивш министър на финансите, Райндерс има опит в редица политически въпроси и се счита за възможна алтернатива на Йоурова. \r\n \r\nМаргаритис Схинас , Гърция, ЕНП \r\nНастояща роля:  Доскоро главният говорител на Европейската комисия \r\nОчаквана роля в новата Комисия: Не е ясно кой пост може да поеме Схинас, който участва в процеса на вземане на решения в ЕС от почти три десетилетия. \r\n \r\nНиколас Шмит , Люксембург, ПЕС \r\nСегашна роля: Член на Европейския парламент и бивш министър на труда, заетостта и социалната икономика. Той беше официално номиниран като кандидат на Люксембург в Комисията в края на юли. \r\nОчаквана роля в новата Комисия: Шмит изрази интерес към портфолиото на социалната политика. \r\n \r\nКадри Симсън , Естония, АЛДЕ  \r\nНастояща роля: Симсън е министър на икономическите въпроси на Естония от 2016 г. до 2019 г. \r\nОчаквана роля в новата Комисия:  Симсън се счита за водещ кандидат за енергийния портфейл. \r\n \r\nВиргиниус Синкевичиуш, Литва, част от групата на Зелените/Европейски свободен алианс \r\nНеговият Земеделски съюз е част от групата на Зелените/Европейски свободен алианс в Европейския парламент, но не е член на чадърното политическо семейство - Европейската Зелена партия. \r\nНастояща роля: Министърът на икономиката и иновациите в Литва \r\nОчаквана роля: Синкевичиуш потвърди в началото на септември пред местните медии, че една от възможностите за него е пост, фокусиран върху околната среда, изменението на климата и борбата със замърсяването, но отбеляза, че не е взето окончателно решение. \r\n \r\nДубравка Шуйча, Хърватия, ЕНП \r\nНастояща роля: Член на Европейския парламент \r\nОчаквана роля в новата Комисия: Остава несигурно кой портфейл ще бъде предложен на бившия кмет на Дубровник. Нейните познания за Западните Балкани биха могли да я направят кандидат за пост за разширяването. \r\n \r\nЛасло Трошчани, Унгария, съюзник на Виктор Орбан \r\nНастояща роля:  Изпълнява функциите на министър на правосъдието на Унгария от 2014 г. до 2019 г. и сега е член на Европейския парламент. \r\nОчаквана роля в новата Комисия:  Трошчани призна, че се интересува от провеждане на европейската политика за съседство и разширяване, или от международно сътрудничество и развитие. \r\n \r\nЮта Урпилайнен, Финландия, ПЕС \r\nНастояща роля: Член на парламента на Финландия, изпълнява функциите на министър на финансите на страната от 2011 г. до 2014 г. \r\nОчаквана роля в новата Комисия: Финландия се интересува от финанси, бюджет, изследвания и иновации, външни отношения и развитие. \r\n \r\nУрсула фон дер Лейен , Германия, ЕНП \r\nТекуща роля:  Избраният председател на Комисията, преди това министър на отбраната на Германия \r\nРоля в новата Комисия: Фон дер Лейен беше определена за следващ председател на Комисията от Европейския съвет. Тя бе потвърдена при гласуване в парламента в средата на юли. \r\n \r\nЯнуш Войцеховски, Полша, бивш лидер на Полската селска партия, сега в съюз с „Право и справедливост“, част от Алианса на консерваторите и реформаторите в Европа \r\nНастояща роля:  Член на Европейската сметна палата. Той е депутат от листата на партията „Право и и справедливост“. \r\nОчаквана роля в новата Комисия: На страната беше предложено земеделското портфолио. \r\n \r\n \r\n Кой напуска ЕК ? \r\n \r\nВитенис Андриукаитис, Литва, ПЕС \r\nНастояща роля : Европейски комисар по въпросите на здравето и безопасността на храните \r\n \r\nАндрус Ансип, Естония, АЛДЕ  \r\nНастояща роля : Ансип беше вицепрезидент на Европейската комисия за единния цифров пазар, но подаде оставка, за да заеме място в Европейския парламент. \r\n \r\nЕлжбета Биенковска, Полша, ЕНП \r\nНастояща роля : Европейски комисар за вътрешния пазар, промишлеността, предприемачеството и МСП \r\n \r\nВиолета Булч , Словения, АЛДЕ \r\nНастояща роля: Европейски комисар по транспорта \r\n \r\nМигел Ариас Канете , Испания, ЕНП \r\nНастояща роля: Европейски комисар за климатичните действия и енергетиката \r\n \r\nКорина Крету, Румъния, ПЕС \r\nНастояща роля: Крету беше европейски комисар по регионалната политика, но подаде оставка, за да заеме място в Европейския парламент. \r\n \r\nЖан-Клод Юнкер , Люксембург, ЕНП \r\nТекуща роля:  Председател на Европейската комисия \r\n \r\nЮрки Катайнен, Финландия, ЕНП \r\nНастояща роля:  Вицепрезидент на Европейската комисия за работни места, растеж, инвестиции и конкурентоспособност \r\n \r\nДжулиан Кинг, Обединеното кралство \r\nНастояща роля: Европейски комисар за съюза за сигурност \r\n \r\nСесилия Малмстрьом , Швеция, АЛДЕ  \r\nНастояща роля: Европейски комисар по търговията \r\n \r\nКарлос Моедас, Португалия, ЕНП \r\nНастояща роля: Европейски комисар за научните изследвания, науката и иновациите \r\n \r\nНевен Мимица, Хърватия, ПЕС \r\nНастояща роля: Европейски комисар за международно сътрудничество и развитие \r\n \r\nФедерика Могерини, Италия, ПЕС \r\nНастояща роля: Върховен представител на ЕС за външните работи и политиката на сигурност \r\n \r\nПиер Московичи, Франция, ПЕС \r\nНастояща роля: Европейски комисар по икономическите и финансовите въпроси, данъците и митниците \r\n \r\nТбор Наврашич, Унгария, ЕНП \r\nНастояща роля: Европейски комисар по въпросите на образованието, културата, младежта и спорта \r\n \r\nГюнтер Йотингер , Германия, ЕНП \r\nНастояща роля:  Европейски комисар по бюджета и човешките ресурси \r\n \r\nХристос Стилианидес, Кипър, ЕНП \r\nНастояща роля: Европейски комисар за хуманитарна помощ и управление на кризи \r\n \r\nМариан Тисен, Белгия, ЕНП \r\nНастояща роля: Европейски комисар по въпросите на заетостта, социалните въпроси, уменията и мобилността на работната сила \r\n \r\nКармену Вела, Малта, ПЕС \r\nНастояща роля: Европейски комисар по околната среда, морските въпроси и рибарството \r\n \r\n \r\n Тереза Герова", "date": "2019.09.09", "title": "Politico: Следващата Европейска комисия: Какво знаем преди официалното й представяне"}
{"url": "http://www.focus-news.net/news/2019/09/09/2696777/dots-d-r-boni-petrunova-nim-krepostta-kaliakra-e-postroena-na-etapi-kato-parvonachalno-e-izgradena-nay-yuzhnata-chast-na-nosa.html", "text": "Крепостта Калиакра е построена на етапи, като първоначално е изградена най-южната част на носа. Това каза в интервю за предаването „Съкровищница на тайните“ на   Радио „Фокус“  доц. д-р Бони Петрунова, директор на Националния исторически музей (НИМ) и ръководител на археологическите разкопки край нос Калиакра. Тя отбеляза, че носът е бил обитаван още през елинистическата епоха, а през Средновековието, особено през 14-и век, става един от най-важните градове в средновековна България - столица на Добруджанското деспотство. „Крепостта е била построявана на етапи, като първоначално е била изградена най-южната част на носа, защото нос Калиакра е обърнат на юг. Той не е обърнат към изток или на север, както се чувства там, като застане човек. Предполага се, че там е имало укрепление на тракийското племе тиризи. Затова и тогава в древността са я наричали крепостта Тиризис. През Античността навътре в сушата се прави голяма крепостна стена и се обособява античната крепост Акре“, обясни доц. Петрунова. Тя допълни, че тази стена, която е частично възстановена, може да бъде видяна и днес. През Средновековието се строи средновековна крепостна стена и цялата площ се обособява в три дяла – предградие, вътрешен град и цитадела. През последните 16 години са проучени близо 6 обекта, като откритите артефакти и материали са обогатили археологическата карта на Калиакра, каза още доц. Бони Петрунова. \r\nМарияна ВАЛЕНТИНОВА", "date": "2019.09.09", "title": "Доц. д-р Бони Петрунова, НИМ: Крепостта Калиакра е построена на етапи, като първоначално е изградена най-южната част на носа"}
{"url": "http://www.focus-news.net/news/2019/09/09/2696774/akad-georgi-markov-istorik-na-9-ti-septemvri-se-izvarshva-edin-darzhaven-prevrat-koyto-ima-posleditsi-na-revolyutsiya.html", "text": "На 9-ти септември се извършва един държавен преврат, има последици на революция. Това съобщи историкът акад. Георги Марков в интервю за  Агенция „Фокус“  по случай 75 години от събитията на 9 септември 1944 година. „Източният фронт, където се води решаващата битка на Втората световна война претърпява промени. Червената армия настъпва след Сталинград и е очевидно, че Германия губи войната. През това време в България се води гражданска война. Тя е от края на септември 1918 година, но през 1941-1945 е върхът на тази война. Настъплението на Червената армия помага на комунистическата партия да възвърне своите възпротивителни сили“, каза той. „Преди 1989 година се говореше за десетки хиляди партизани и горяни, което не е така, защото в навечерието на 9-ти септември 1944 година има 14 хиляди въоръжени, които могат да участват в преврата, но все пак България тогава е съюзник на Третия райх. В сравнение с Румъния и Унгария, наистина, тази съпротива прави впечатление, но не можем да я сравним с Югославия и Гърция, които са окупирани държави. Там няма масова съпротива“, допълни акад. Марков. „Настъплението на Червената армия носи победата на комунистическата партия в гражданската война. Не случайно, когато Стойчо Мушанов в края на август 1944 година е в Кайро и преговаря с англо-американците за примирие, тъй като ние сме във война с англосаксонските сили. Те го разиграват и чакат 5-ти септември, когато Съветския съюз обявява война на България, която единствена не изпрати войски на Източния фронт, а само един санитарен влак“, обясни още историкът. „България, която при Муравиев, в неговото петдневно правителство от 2-ри септември, обяви неутралитет, се надяваше, че Съветският съюз ще зачете този неутралитет. Но България вече е белязана в червено от тримата големи - Сталин, Чърчил и Рузвелт, че тя ще бъде в съветската зона на господство след войната“, допълни акад. Марков. Той обясни, че ако говорим за характер на събитието, извършва се един държавен преврат.  \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.09", "title": "Акад. Георги Марков, историк: На 9-ти септември се извършва един държавен преврат, който има последици на революция"}
{"url": "http://www.focus-news.net/news/2019/09/09/2696776/burgas-v-kulturen-tsentar-morsko-kazino-shte-bade-predstavena-izlozhba-s-fotografii-na-morski-farove-ot-vladimir-spasov.html", "text": "„Портретите“ на морски фарове на Владимир Спасов, които предизвикаха интереса на списание „National Geographic България“, ще бъдат представени в Бургас. Изложбата от 30 фотографии ще бъде открита в Културен център „Морско казино“ от 18.00 часа в зала „Георги Баев“. Това съобщиха от пресцентъра на  Община Бургас . В серията „Морски фарове“ Владимир Спасов прави „портрети“ на изчезващите морски навигационни светлини от Ахтопол до Шабла, където се намира най-старият български фар. Включени са още фарът на Маслен нос, който наподобява средновековна крепост и приличащият на летяща чиния фар в Каварна. Част от фаровете са във военни поделения, а един от тях се намира в резиденция Евксиноград. Има и такива, до които се стига по вода, какъвто е фарът на остров Света Анастасия до Бургас. Въпреки всичките трудности, с които той се е сблъскал, налице е една уникална колекция, която бургазлии и гостите на града ще могат да видят при вход свободен до 20-ти септември. Поради навлизането на съвременните технологии и сателитната навигация тези светлини са обречени на изчезване. Целта на автора е да документира морските фарове за следващите поколения. Серията „Морски фарове“ е публикувана в списание „National Geographic България“ през януари 2016 г. Владимир Спасов е роден през 1968 година в София. Завършва през 1991 година ТУ София – магистър по телекомуникационни технологии. Изучава съвременно фотографско изкуство при Ивайло Стоянов, а по-късно през 2014-та година участва в майсторския клас на Ивайло Стоянов. Владимир Спасов е член на „Bulgarian Photography Now“ – платформа за съвременна българска фотография.", "date": "2019.09.09", "title": "Бургас: В Културен център „Морско казино“ ще бъде представена изложба с фотографии на морски фарове от Владимир Спасов"}
{"url": "http://www.focus-news.net/news/2019/09/09/2696779/liderat-na-bsp-korneliya-ninova-shte-poseti-gotse-delchev-po-sluchay-100-godini-sotsialistichesko-dvizhenie.html", "text": "Лидерът на БСП Корнелия Нинова ще посети Гоце Делчев по случай 100 години социалистическо движение, 75-та годишнина от 9.IX.1944 г. и  да подкрепи Владимир Москов за нов кметски мандат, съобщиха от пресцентъра на  партията . Председателят на НС на БСП Корнелия Нинова ще бъде днес в гр. Гоце Делчев по случай 100 години организирано социалистическо движение в град Неврокоп /Гоце Делчев/.  Тя ще се включи и в честванията по случай 75-та годишнина 9.IX.1944 г. Заедно със социалистите от общината лидерът на левицата ще поднесе цветя на Братската могила в града. По- късно тя ще участва в откриване на фото-изложба в Дома на културата и ще бъде гост на празничния концерт. Корнелия Нинова ще подкрепи и номинацията на Владимир Москов за 7-ми мандат като кмет на община Гоце Делчев.", "date": "2019.09.09", "title": "Лидерът на БСП Корнелия Нинова ще посети Гоце Делчев по случай 100 години социалистическо движение"}
{"url": "http://www.focus-news.net/news/2019/09/09/2696780/burgas-izticha-srokat-za-kandidatstvane-za-spetsialnostta-art-terapiya-vav-filiala-na-natsionalna-hudozhestvena-akademiya.html", "text": "Изтича срокът за подаване на документи за кандидатстване за една от най-предпочитаните магистърски програми в Национална художествена академия - Филиал Бургас – „Арт терапия“. Това съобщиха от пресцентъра на  Община Бургас . Магистърската програма е насочена към комплексни експресивни модели, при които изкуство и психология са комбинирани, за да изследват и развиват креативните възможности на индивидите. Идеята е чрез терапевтични практики и занимания с изкуство да се развиват широк спектър от физически, емоционални и познавателни умения, които осигуряват ценен принос към нуждите от социална и психологическа адаптация, пред които е изправен съвременния човек. Желаещите да кандидатстват за тази специалност могат да подават документи от 3 до 10 септември в Национална художествена академия, гр. София, ул. „Шипка“ 1. Изпитът ще се проведе на 12 септември от 10.00 часа на горепосочения адрес.", "date": "2019.09.09", "title": "Бургас: Изтича срокът за кандидатстване за специалността „Арт терапия“ във филиала на Национална художествена академия"}
{"url": "http://www.focus-news.net/news/2019/09/09/2696782/sport-balgariya-vse-oshte-ima-shans-za-klasirane-na-evro-2020.html", "text": "Въпреки че националният ни отбор заема последното място в Група А от квалификациите за европейското първенство по футбол, България все още има шанс за класиране на Евро 2020. Причината за това е сравнително доброто представяне на тима ни в Лигата на нациите - комерсиалния турнир на УЕФА, който осигурява допълнителни четири квоти за шампионата на Стария континент. \r\nПрез сезон 2018/2019 водените все още от Петър Хубчев национали завършиха на второ място в своята група 3 от Лига С и заеха 5-о място в третата дивизия и 29-о в общо класиране. Позицията е стратегическа заради регламента за определяне на участниците в плейофите за Евро 2020. В тях ще участват по четири отбора от всяка дивизия на Лигата на нациите (Лига А, Лига В, Лига С и Лига D), които не са си осигурили класиране през квалификациите. Справката към днешна дата показва, че България има право на участие в плейофите на Лига С заедно с тимовете на Норвегия, Сърбия и Израел.", "date": "2019.09.09", "title": "Спорт: България все още има шанс за класиране на Евро 2020"}
{"url": "http://www.focus-news.net/news/2019/09/09/2696783/ek-natsionalna-sreshta-grazhdansko-uchastie-digit-onoff.html", "text": "Oт 3 до 6 октомври в Пазарджик ще се проведе десетото юбилейно издание на Националната младежка среща. Основната й цел е да насърчи гражданското участие във всичките му възможни форми, като тази година акцентът е върху дигиталните технологии и тяхната роля в диалога между гражданите и институциите, съобщават от  Отдел \"Преса и медии\" на Представителство на ЕК в България.   \r\n    \r\nНад 150 младежки работници, представители на граждански организации, европейски, национални и местни институции ще се съберат, за да обсъдят перспективите пред дигиталното и недигитално гражданско участие. Те ще търсят отговор на въпросите: Какви са формите на гражданско участие в България и доколко са ефективни те? Как да стимулираме диалога между младите хора и институциите? Как да насърчим дигиталното гражданско участие, кои са добрите примери от Европа и какви възможности предоставя членството ни в Европейския съюз? Какви са конкретните стъпки за въвеждане на дигиталните технологии в процесите на вземане на решения?  \r\nСрещата се организира от Младежко сдружение за мир и развитие на Балканите (МСМРБ) и Представителството на Европейската комисия в България в партньорство с Национален младежки форум и община Пазарджик.  \r\nВсички млади и активни граждани, готови да участват в промяната, могат да се запишат за участие, ако са:  \r\n   \r\n  На възраст между 17 и 30 г.  \r\n  Представители на неправителствени организации  \r\n  Младежки работници  \r\n  Активни млади хора, които се интересуват от дигиталните технологии и искат да спомогнат за развитието на младежкото участие; или  \r\n  Работят в областта на застъпнически кампании в различни сектори, които засягат младите хора  \r\nКато част от програмата на Националната младежка среща ще се проведе Национално младежко изложение. Представителите на организации ще могат да популяризират своята дейност, да обменят добри практики и да установят контакт с организации и институции от цялата страна.  \r\nВажно: Ако организацията участва в Националното младежко изложение, ще бъдат покрити разходите по настаняване, храна и работни материали на двама представители. В противен случай се допуска участие  на един човек от дадена организация.  \r\nСрокът за кандидатстване е до 12:00 часа на 16 септември на следния линк.", "date": "2019.09.09", "title": "EK: Национална среща “Гражданско участие - Digit ON/OFF”"}
{"url": "http://www.focus-news.net/news/2019/09/09/2696786/predstoi-provezhdaneto-na-sedmitsata-na-pozharnata-bezopasnost-i-chestvaneto-na-profesionalniya-praznik-na-sluzhitelite-ot-gdpbzn-mvr.html", "text": "В периода от 9-ти до 13-ти септември 2019 г. предстои традиционното провеждане на  „Седмица на пожарната безопасност”, както и честването на професионалния празник на служителите от ГДПБЗН – МВР – 14 септември, съобщиха от пресцентъра на  МВР . \r\nMероприятията по повод „Седмица на пожарната безопасност”  са насочени към повишаване културата и информираността на населението в областта на ПБЗН, издигане престижа на професията и доверието на хората и популяризиране на всички дейности, осъществявани от ГДПБЗН – МВР.", "date": "2019.09.09", "title": "Предстои провеждането на  „Седмицата на пожарната безопасност“ и честването на професионалния празник на служителите от ГДПБЗН - МВР"}
{"url": "http://www.focus-news.net/news/2019/09/09/2696785/sitel-makedoniya-matyu-palmar-e-na-poseshtenie-v-cherna-gora.html", "text": "Заместник-помощникът на държавния секретар на САЩ по европейските и евразийските въпроси и новоназначеният специален пратеник на Западните Балкани Матю Палмър е на посещение в Черна гора, предава скопският телевизионен канал  „Сител“ . \r\nПо време на посещението Палмър ще се срещне с черногорския президент Мило Джуканович. След това ще бъде дадена пресконференция, съобщиха от кабинета на президента на Черна гора. \r\nДруги подробности за визитата на Палмър в страната не се привеждат. \r\n \r\n Тереза Герова", "date": "2019.09.09", "title": "„Сител“ (Македония): Матю Палмър е на посещение в Черна гора"}
{"url": "http://www.focus-news.net/news/2019/09/09/2696788/maae-iran-e-vavel-v-eksploatatsiya-moderni-yadreni-tsentrofugi.html", "text": "Иран е въвел в експлоатация модерни ядрени центрофуги. Това се казва в изявление на Международната агенция за атомна енергия (МААЕ), предава  AFP .  \r\nВ разпространения текст се уточнява, че на 7 септември МААЕ е потвърдила „дали са инсталирани  следните центрофуги ...: 22 IR-4, една IR-5, 30 IR-6 и три IR-6\".  \r\nСлед излизането на САЩ от историческото споразумение за ядрената програма на Иран от 2015 г. съществуването на сделката. На фона на американските санкции Техеран на три пъти обяви, че съкращава изпълнението на договореностите, поети с подписването на споразумението. \r\n \r\n Тереза Герова", "date": "2019.09.09", "title": "МААЕ: Иран е въвел в експлоатация модерни ядрени центрофуги"}
{"url": "http://www.focus-news.net/news/2019/09/09/2696784/d-r-bilyana-karadakova-rim-blagoevgrad-devetoseptemvriyskiyat-prevrat-ot-1944-godina-postavya-nachaloto-na-epohata-na-sotsializma.html", "text": "Деветосептемврийският преврат от 1944 година е важно събитие от историческа гледна точка, защото поставя началото на една нова епоха – Епохата на социализма. Това каза за  Радио „Фокус“ – Пирин  д-р Биляна Карадакова, уредник в отдел „Нова и най-нова история” в Регионален исторически музей – Благоевград. По думите ѝ точно поради тази причина в благоевградския музея през днешния и утрешния ден ще се провежда научна кръгла маса на тема „Пропаганда и власт в народната република“, организирана по повод 75-годишнина от осъществяването на преврата. Д-р Карадакова посочи, че оценките за въпросната епоха са както позитивни, така и негативни, но неоспорим е факт, че е съществувала. Тя отбеляза, че по време на научното събитие учените ще се опитат да разгледат темата от всички страни, чрез проучвания, направени върху самата епоха. Според д-р Карадакова, главната тема на научната кръгла маса е свързана и с множество подтеми, които характеризират епохата. „Например – пропагандния апарат, с който си служи управляващата българска комунистическа партия, за да създаде една нова действителност. Знаете, че идеологията на тази партия беше свързана с осъществяването на един съвсем нов тип общество. Това от своя страна наложи създаването на нови символи, на нови знаци, които трябваше да повлияят върху общественото мнение и обществената нагласа в отрицание на всичко, което се е случило преди 9 септември 1944 година. Така, че тази нова система, която е тоталитарна по своя характер, трябва да бъде представяни и изучавана с цялата нейна специфика, „скъсвайки с традициите“ от предходната епоха“, каза още д-р Карадакова.  \r\nТя добави, че в музейната кръгла маса участие ще вземат млади учени от почти цяла България. Част от темите включват: „Атеистичната пропаганда на българската комунистическа партия през 50-те и 60-те години“; „Трудовото всекидневие на работниците от тютюнев комбинат „Пирин“ и други. Д-р Карадакова заяви ,че са включени и много други теми, които не са строго исторически по своя характер, свързани с проучвания в областта на изобразителното изкуство, етнологията и така нататък. Тя добави, че самата тема предразполага към едно мултидисциплинарно представяне на проблематиката от множество гледни точки и от различни научни позиции, което се надява, че ще бъде интересно. Научната кръгла маса и през двата дни е отворена за гражданите. \r\nЛивия НИНОВА", "date": "2019.09.09", "title": "Д-р Биляна Карадакова, РИМ – Благоевград: Деветосептемврийският преврат от 1944 година поставя началото на Епохата на социализма"}
{"url": "http://www.focus-news.net/news/2019/09/09/2696789/montana-9-godishno-momche-e-postradalo-pri-katastrofa-v-gr-varshets.html", "text": "9-годишно момче е пострадало при катастрофа в гр. Вършец, съобщиха от  ОДМВР – Монтана . На 08 септември 2019 г. около 20,15 ч. на ул. „Република” в гр. Вършец 28-годишен местен жител при управление на лекия си автомобил „Фолксваген Голф” не спира, въпреки че на пътя е стъпило 9-годишно момченце от гр. Вършец, при което реализира ПТП. След настъпилото ПТП водачът оказва помощ на пострадалото дете, като го откарва във ФСМП Вършец за преглед. Пробата за употреба на алкохол на водача е отрицателна. Съставен му е акт по ЗДвП. Детето е прегледано и откарано в МБАЛ Монтана за обстоен преглед, където е оставено под наблюдение. Работа по случая продължава РУ Вършец.", "date": "2019.09.09", "title": "Монтана: 9-годишно момче е пострадало при катастрофа в гр. Вършец"}
{"url": "http://www.focus-news.net/news/2019/09/09/2696790/kardzhali-60-godishna-zhena-e-pochinala-sled-kato-e-bila-naranena-ot-33-godishniya-si-sin-v-s-kaloyantsi.html", "text": "60-годишна жена починала, след като била наранена от 33-годишния си син при спречкване в дома им село Калоянци. Това съобщиха от  ОДМВР – Кърджали . Инцидентът станал 6 септември. След него на пострадалата била оказана спешна помощ и била настанена в болницата за лечение, където починала. Мъжът е задържан за срок до 24 часа в РУ-Кърджали, а след това до 72 часа с постановление на прокуратурата. Извършен е оглед на мястото на произшествието. Образувано е досъдебно производство по чл.124, ал.1 от Наказателния кодекс. По случая работа продължават сектор „Криминална полиция“ и разследващ полицай в РУ-Кърджали.", "date": "2019.09.09", "title": "Кърджали: 60-годишна жена е починала, след като е била наранена от 33-годишния си син в с. Калоянци"}
{"url": "http://www.focus-news.net/news/2019/09/09/2696791/montana-50-godishen-mototsikletist-e-s-mnozhestvo-travmi-sled-katastrofa-v-s-krapchene.html", "text": "50-годишен мотоциклетист е с множество травми след катастрофа в с. Крапчене, съобщиха от  ОДМВР – Монтана .  На 08 септември 2019 г. към 19,00 ч. на ул. „Главна” в с. Крапчене 50-годишен водач на мотоциклет \"Хонда\"  от гр. Варна вследствие на движение с несъобразена скорост губи контрол над управляваното МПС, не успява да вземе десен завой, излиза от пътното платно и повлича мантинелата, намираща се вляво на пътното платно в посока към гр. Монтана. След напускане на пътното платно мотоциклетът се удря в стената на частен дом на ул. „Главна”. Вследствие на реализираното ПТП мотоциклетистът е получил множество травми в областта на гръдния кош, главата и крайниците. Настанен е в МБАЛ Монтана в критично състояние. По случая е образувано досъдебно производство по чл. 343, ал. 1 , б. \"б\"от НК в РУ Монтана.", "date": "2019.09.09", "title": "Монтана: 50-годишен мотоциклетист е с множество травми след катастрофа в с. Крапчене"}
{"url": "http://www.focus-news.net/news/2019/09/09/2696792/razgrad-politsiyata-razsledva-sluchay-na-schupeni-predni-stakla-na-30-leki-avtomobila-v-zhk-orel.html", "text": "Полицията разследва случай на счупени предни стъкла на 30 леки автомобила в жк. „Орел“. Това съобщиха от  ОДМВР - Разград . 30-те автомобила са увредени от неизвестни лица в автоморга в жк. „Орел“ в Разград. Между 12.00 и 17.00 часа на 7 септември са счупени предните стъкла на колите. Нанесените щети за 42-годишния собственик на обекта са в процес на изясняване. Води се досъдебно производство.", "date": "2019.09.09", "title": "Разград: Полицията разследва случай на счупени предни стъкла на 30 леки автомобила в жк. „Орел“"}
{"url": "http://www.focus-news.net/news/2019/09/09/2696793/kardzhali-tyaloto-na-obyaven-za-izdirvane-51-godishen-mazh-e-namereno-v-zemlishteto-na-s-vishegrad-v-r-varbitsa.html", "text": "Тялото на обявен за издирване 51-годишен мъж е намерено в землището на с. Вишеград в р. Върбица. Това съобщиха от  ОДМВР – Кърджали .  \r\nТрупът на 51-годишен бил намерен на 5 септември около 13,30 часа в землището на село Вишеград в река Върбица. Мъжът бил обявен за общодържавно издирване. При извършения оглед от дежурна оперативна група на РУ-Кърджали не са намерени следи от насилствена смърт. Тялото е транспортирано за аутопсия в кърджалийската болница. Образувано е досъдебно производство.", "date": "2019.09.09", "title": "Кърджали: Тялото на обявен за издирване 51-годишен мъж е намерено в землището на с. Вишеград в р. Върбица"}
{"url": "http://www.focus-news.net/news/2019/09/09/2696796/kardzhali-politsiyata-zadarzha-52-godishen-mazh-upravlyaval-avtomobil-s-310-promila-alkohol.html", "text": "Полицията задържа 52-годишен мъж, управлявал автомобил с 3,10 промила алкохол. Това съобщиха от  ОДМВР – Кърджали .  \r\nРекордна алкохолна проба отчел тестът на 52-годишен, който бил проверен вчера около 18,30 часа в Крумовград. Мъжът управлявал „Опел“ и при извършен тест техническото средство показало резултат 3,10 промила. Мъжът е отказал кръвна проба за анализ. Задържан е в полицейското управление и образуваното бързо производство е по чл.343б, ал.1 от Наказателния кодекс.", "date": "2019.09.09", "title": "Кърджали: Полицията задържа 52-годишен мъж, управлявал автомобил с 3,10 промила алкохол"}
{"url": "http://www.focus-news.net/news/2019/09/09/2696794/montana-30-godishen-mazh-ot-berkovitsa-e-zadarzhan-da-upravlyava-avtomobil-s-308-promila-alkohol.html", "text": "30-годишен мъж от Берковица е задържан да управлява МСП с 3.08 промила алкохол, съобщиха от  ОДМВР – Монтана .  На 08 септември 2019 г. около 22,41 часа на ул. „Ком” при кръстовището с ул. „Христо Ботев” в гр. Берковица служители на Пътен контрол при РУ Берковица спират за проверка лек автомобил „Форд Ескорт” с монтанска регистрация, управляван от 30-годишен местен жител. Проба с дрегер е отчела 3,08 промила в издишания от водача въздух. Водачът приема показанията на техническото средство и отказва да дава кръвна проба. Съставен му е акт. По случая е образувано бързо производство за престъпление по чл. 343 б, ал.1 от НК. Нарушителят е задържан за срок до 24 часа в помещенията за задържане в РУ Берковица.", "date": "2019.09.09", "title": "Монтана: 30-годишен мъж от Берковица е задържан да управлява автомобил с 3.08 промила алкохол"}
{"url": "http://www.focus-news.net/news/2019/09/09/2696795/protothema-mitsotakis-potvardi-sreshta-s-turskiya-prezident-redzhep-tayip-erdogan.html", "text": "Министър-председателят на Гърция Кириакос Мицотакис потвърди планирана среща с държавния глава на Турция Реджеп Тайип Ердоган, съобщава електронното издание на атинския вестник  Protothema . \r\n„Намерението ми е да се срещна с турския президент в ООН. Винаги искам да говоря за представянето на позициите на страната, отслабването на напрежението и за съвместни решения, като избягвам объркване на двустранните отношения с нивото на отношенията на Турция с Европа“.  \r\nБежанците са европейски въпрос, а не гръцки, поясни Кириакос Мицотакис, визирайки европейската финансова подкрепа, която получи Турция, и последните заплахи на Анкара към Брюксел по повод управлението на миграцията. \r\n \r\n Тереза Герова", "date": "2019.09.09", "title": "Protothema: Мицотакис потвърди среща с турския президент Реджеп Тайип Ердоган"}
{"url": "http://www.focus-news.net/news/2019/09/09/2696798/pleven-tarzhestveno-beshe-otkrita-novata-uchebna-godina-v-meditsinskiya-universitet.html", "text": "Тържествено се откри новата учебна година в Медицинския университет, предаде кореспондент на  Радио „Фокус“ . 530 първокурсници  прекрачиха прага на плевенската Алма Матер в годината на 45-годишния юбилей на висшето училище в зала ,,Магнум\" на втора клинична база. Тази година сред първокурсниците трима са новоприетите студенти с максимален бал 36.00, записани в специалност „Медицина“. Тържеството започна с посрещане на новоприетите студенти-първокурсници в зала „Магнум” със свитъци с химна на академичната общност Gaudeamus и   посрещане на Академичното Ръководството с изпълнение на химна на академичната общност Gaudeamus от Общинска хорова формация „Гена Димитрова“ с диригент Анелия Дечева. Празникът продължи с представяне на Академичното Ръководството от проф. Маргарита Александрова, зам.-ректор по учебната дейност, водещ на тържеството. Тя коментира и  презентационно видео за Медицински университет – Плевен. Приветствието на ректора на МУ - Плевен проф. д-р Славчо Томов към новоприетите студенти прочете проф. д-р Маргарита Александрова. Събитието продължи с обръщение на студенти-първокурсници, приети с най-висок бал от кандидатстудентската кампания за 2019 г. и връчване от на студентските книжки на първокурсниците, приети с най-висок бал по всички специалности на факултетите и колежа. Кулминацията бе   тържественото полагане на Академична клетва от първокурсниците. Събитието завърши с финален музикален поздрав от Общинска хорова формация. \r\nВиолета КРЪСТЕВА", "date": "2019.09.09", "title": "Плевен: Тържествено беше открита новата учебна година в Медицинския университет"}
{"url": "http://www.focus-news.net/news/2019/09/09/2696799/kyustendil-shte-bade-vneseno-iskane-za-postoyanen-arest-na-75-godishniya-mazh-arestuvan-po-podozrenie-za-ubiystvo.html", "text": "Ще бъде внесено искане за постоянна мярка „Задържане под стража” спрямо 75-годишния мъж, арестуван по подозрение за убийство. Това съобщиха за  Радио „Фокус” – Кюстендил  от Окръжна прокуратура – Кюстендил. Искането ще бъде направено пред Окръжния съд, който трябва да насрочи делото за разглеждане. Срещу 75-годишния мъж е повдигнато обвинение. От пресцентъра на Областна дирекция на МВР – Кюстендил съобщиха, че мъж на 75 години е задържан и е заподозрян за извършено тежко криминално престъпление – убийство на 45-годишен. Смъртта на жертвата е настанала след сбиване между двамата в жилището на по-възрастния в квартал „Герена“ и по първоначални данни е настъпила в резултат на задушаване. Тялото на 45-годишния е намерено в жилищния квартал на 7 септември, трупът е закаран за аутопсия в кюстендилската болница, часове по-късно е задържана и 38-годишната съпруга на по-възрастния мъж. След изтичането на 24-часовата мярка жената е освободена. \r\nВенцеслав ИЛЧЕВ", "date": "2019.09.09", "title": "Кюстендил: Ще бъде внесено искане за постоянен арест на 75-годишния мъж, арестуван по подозрение за убийство"}
{"url": "http://www.focus-news.net/news/2019/09/09/2696800/sport-viktoriya-tomova-padna-s-devet-pozitsii-v-svetovnata-ranglista-ashli-barti-oglavi-klasatsiyata.html", "text": "Виктория Томова падна с девет места в обновената ранглиста на Женската тенис асоциация, но запази позицията си на първа ракета на България. През новата седмица Томова заема 175-о място. Втората най-добра българка оставa Изабелла Шиникова. Александрина Найденова се изкачи с 91 места нагоре от 310-о на 219-о място. \r\nНовата водачка в ранглистата е Ашли Барти от Австралия. Каролина Плошкова се изкачи с една позиция и вече е втора в света, а досегашната номер едно в света Наоми Осака от Япония падна до четвърто място. Пета е Бианка Андрееску от Канада. „Топ 10“ допълват Симона Халеп, Петра Квитова, Кики Бертенс, Серина Уилямс и Белинда Бенчич.", "date": "2019.09.09", "title": "Спорт: Виктория Томова падна с девет позиции в световната ранглиста, Ашли Барти оглави класацията"}
{"url": "http://www.focus-news.net/news/2019/09/09/2696797/irlandskiyat-premier-leo-varadkar-es-vse-oshte-ne-e-poluchil-alternativi-ot-velikobritaniya-za-predpazniya-mehanizam.html", "text": "AFP. \r\n„Досега не сме получавали подобни предложения\", подчерта Варадкар преди разговора му очи в очи с премиера на Обединеното кралство Борис Джонсън, който е на посещение в страната.  \r\n \r\n Тереза Герова", "date": "2019.09.09", "title": "Ирландският премиер Лео Варадкар: ЕС все още не е получил алтернативи от Великобритания за предпазния механизъм"}
{"url": "http://www.focus-news.net/news/2019/09/09/2696801/agentsiya-i-radio-fokus-otpravyat-nova-zagadka-v-igrata-nezabravimoto-za-shedyovrite-na-balgarskata-literatura.html", "text": "През настоящата седмица Агенция и Радио „Фокус“ отправят следната загадка в играта „Незабравимото“, целяща популяризиране на българските литературни шедьоври. Представя я кметът на Казанлък и дългогодишен учител Галина Стоянова: \r\n Да изляза навън означава да тичам бос по моравата, \r\nда усещам росата в краката си, \r\nда танцувам в транс до припадане. \r\nДа я пусна при мен, означава да залостя всички прозорци, \r\nда запаля всички лампи,  \r\nда будувам в страст до разсъмване \r\nПитаме от кое литературно произведение е откъсът и кой е авторът, отговорите ви очакваме на адрес: София, ул. „Султан тепе“ 8, на тел. 0882 802 802, както и на телефоните на \"Фокус\" в цялата страна. \r\nИмейл:   и във  \r\nПечелившите ще бъдат наградени в навечерието на общобългарския празник 1 ноември – Денят на народните будители. Подаръкът е уникална книга на Красимир Узунов.", "date": "2019.09.09", "title": "Агенция и Радио „Фокус“ отправят нова загадка в играта „Незабравимото“ за шедьоврите на българската литература"}
{"url": "http://www.focus-news.net/news/2019/09/09/2696778/dobrich-tvortsi-ot-balkanite-shte-sabere-xii-to-izdanie-na-mezhdunarodniya-festival-na-mladite-v-izkustvoto-via-pontika.html", "text": "Творци от Балканите ще събере XII-то издание на Международния фестивал на младите в изкуството „Виа Понтика”. Това съобщи Красимира Димитрова, експерт „Връзки с обществеността“ на културния форум, предаде кореспондентът на  Радио „Фокус” – Варна . В продължение на девет дни жителите и гостите на Белия град ще имат възможност да посетят изложби, концерти, театрални спектакли, филмови прожекции и да се докоснат до таланта и емоциите на младите в изкуството – студенти от висши училища по изкуствата от Сърбия, Румъния и България. Участие са заявили повече от 170 творци. В международния форум, който започва на 10 септември, и е организиран от Сдружение „Виа Понтика - 2010” с председател Красимир Ранков, се включват представители на Национален университет по изкуствата в Букурещ, Университет по изкуствата, Факултет за приложни изкуства – Белград, Сърбия, Нишки университет – Факултет за изкуства, Национална академия за театрално и филмово изкуство (НАТФИЗ) „Кръстьо Сарафов”, Национална художествена академия – София, и Национална музикална академия „Проф. Панчо Владигеров”. По традиция фестивалът ще бъде открит с концерт-спектакъл на Фолклорен ансамбъл „Тракия” от Пловдив, който ще започне в 18.00 часа на сцената на Народно читалище „Паисий Хилендарски” в Балчик. За пореден път специално внимание ще бъде обърнато на киноизкуството. Ще бъдат показани филми, номинирани и отличени с международната награда за студентско късометражно кино CILECT PRIZE 2019.  \r\nАкцент във фестивалните дни е прожекцията на филма „Поне за миг да полетя: На Иван Андонов с обич“ на режисьора Галина Кралева. Тя ще се състои на 15 септември. Фестивалът остава верен и на най-младата си публика. В програмата са предвидени три спектакъла за малки и големи на студентите от специалност „Актьорство за куклен театър“ в НАТФИЗ „Кръстьо Сарафов” и на професионален театър „Трио“ от Бургас. И тази година във форума се включват студенти по живопис от България, Румъния и Сърбия. Те ще участват в творчески пленер, ръководен от проф. Любомир Каралеев. Ще бъде представена също интерактивната мултимедийна инсталация „Видения” на студенти от специалността „Сценография“ в Национална художествена академия ― София. Фестивалните прояви ще бъдат отразени през обективите на Владимир Паунович и Радош Ружич, студенти от специалност „Фотография“ във Факултета за приложни изкуства в Белград, по време на техния творчески престой в Балчик. След изключителните успехи в предишните издания на студентския форум Дуо „Колаж“ ще представи своето музикално пътешествие, озаглавено „Мелодии с дъх на смола”. Студентите от Националната музикална академия в София ще изпълнят камерен концерт, посветен на 120-годишнината от рождението на Панчо Владигеров и 200 години от рождението на Станислав Монюшко. В международната музикална програма публиката ще има възможност да се наслади на инструментален камерен концерт на Квартета класически китари „4G’s“, съставен от студенти от Факултета по изкуства от Ниш, Сърбия. Фестивалът ще бъде закрит с два поредни театрални спектакъла по класическите произведения на Уилям Шекспир — „Ромео и Жулиета“ на студентите от класа на доц. д-р Пенко Господинов в НАТФИЗ и „Сън в лятна нощ“ ― специално поканен професионален спектакъл на Драматичен театър ― Търговище. Международният фестивал на младите в изкуството „Виа Понтика” се реализира с изключителното финансово съдействие на Община Балчик и с подкрепата на Държавен културен институт – Културен център „Двореца”, Исторически музей и Художествена галерия в Балчик, Народно читалище „Паисий Хилендарски – 1870”  и Университетски ботанически градини – СУ „Климент Охридски”. \r\nЖулиета НИКОЛОВА", "date": "2019.09.09", "title": "Добрич: Творци от Балканите ще събере XII-то издание на Международния фестивал на младите в изкуството „Виа Понтика”"}
{"url": "http://www.focus-news.net/news/2019/09/09/2696802/d-r-mariyana-lazarova-zamestnik-predsedatel-na-sds-podkrepyame-kandidaturata-za-kmet-na-georg-spartanski.html", "text": "Подкрепяме кандидатурата за кмет на Георг Спартански. Това каза на пресконференция в Плевен д-р Марияна Лазарова - заместник-председател на националното ръководство на СДС, предаде кореспондент на на  Радио „Фокус“ . ,,Решението на общинската ни организация е единодушно. То не противоречи на рамковото ни споразумение с ГЕРБ. Имаме право да взимаме решения на местно ниво и моралът на нашата партия ни задължава да правим разумен избор”, каза д-р Марияна Лазарова. Тя подчерта, че от СДС  няма да се коалират единствено  с БСП и ДПС в листа за общински съветници. ,,От  другите кандидат-кметове, които познавам, очаквам честна и позитивна кампания.  Убедена съм в успеха на Георг Спартански. При евентуален балотаж срещу кандидата за кмет от ГЕРБ имаме право да подкрепим Георг Спартански, без противоречие  на рамковото споразумение с ГЕРБ”, посочи още д-р Марияна Лазарова.  \r\nВиолета КРЪСТЕВА", "date": "2019.09.09", "title": "Д-р Марияна Лазарова - заместник-председател на СДС: Подкрепяме кандидатурата за кмет на Георг Спартански"}
{"url": "http://www.focus-news.net/news/2019/09/09/2696803/ministar-predsedatelyat-boyko-borisov-blizo-1-miliard-leva-se-otpuskat-za-obrazovatelna-infrastruktura-v-stranata.html", "text": "Близо 1 милиард лева се отпускат за образователна инфраструктура в страната, заяви министър-председателят Бойко Борисов по време на откриването на модернизирането на учебната база на Националната спортна академия „Васил Левски“ на ул. „Гургулят“ 1, съобщиха от  правителствената информационна служба . Общото финансиране на обекта е 3 755 636 лв., като националното финансиране е в размер на 525 000 лв. Обновяването на учебната база на академията включва ремонт на старата сграда и изграждане на нова зала за спорт. „В центъра на града да имаш университет е много удобно. Бази, които струват десетки милиони, не позволихме да бъдат откраднати и дадохме на спортната академия да ги стопанисва“, добави министър-председателят.  \r\nВ учебната база на Националната спортна академия е осигурено ново обзавеждане и оборудване на учебните зали и кабинети, на конферентната зала, библиотеката, читалнята, както и на фитнес залата и съблекалните. Обновяването на материално-техническата база на НСА и подобряването нa учебния процес ще улеснят въвеждането на нови методи на обучение на младите хора. Подобрените условия и модерните учебни и спортни зали и кабинети ще стимулират мотивацията на студентите за по-добра активност при усвояване на знанията и последващата им реализация на труда.  \r\n„Аз съм убеден съм, че ще имаме ресор, който ще ни харесва, ще е модерен и ще е достоен за България и поне три пъти по-голямо финансиране от досегашното“, отговори премиерът Борисов на въпрос на медиите относно ресора на комисаря от България в състава на новата Европейска комисия.", "date": "2019.09.09", "title": "Министър-председателят Бойко Борисов: Близо 1 милиард лева се отпускат за образователна инфраструктура в страната"}
{"url": "http://www.focus-news.net/news/2019/09/09/2696806/pepo-petkov-sds-pleven-shte-uchastvame-na-mestnite-izbori-sas-sobstvena-lista-za-obshtinski-savetnitsi.html", "text": "Ще участваме на местните избори със собствена листа за общински съветници. Това каза на пресконференция в Плевен Пепо Петков, лидер на общинско ръководство на СДС- Плевен, предаде кореспондент на на  Радио „Фокус“ . ,, Георг Спартански досега води последователна политика, обещанията му при кандидатирането за кмет от предишните избори са спазени’, каза Пепо Петков. ,, За нас финансовата стабилност на Общината е успех. Общинските дружества и медицинските вече са на печалба.  Ще се постараем да разработим методика и финансова формула за ремонт на стадион ,,Спартак””, каза Пепо Петков. Той допълни, че листата  за общински съветници е в процес на преговори.  ,,Възможно е да се коалираме в широко дясно пространство с партиите от бившия Реформаторски блок.  Кандидатите ни досега са следните: д-р Цветан Димитров (заместник председател на Общинската организация), Таня Иванчева и Преслав Панов от младежката организация и Лора Герасимова.  Изказвам и съчувствието си към засегнатите от репресиите след 09 септември 1944 г.”, посочи още Пепо Петков.  \r\nВиолета КРЪСТЕВА", "date": "2019.09.09", "title": "Пепо Петков, СДС- Плевен: Ще участваме на местните избори със собствена листа за общински съветници"}
{"url": "http://www.focus-news.net/news/2019/09/09/2696804/pernik-obshtinata-e-v-palna-gotovnost-za-parviya-ucheben-den.html", "text": "Община Перник е в пълна готовност за първия учебен ден. Над един милион лева са вложените средства за подобрения в общинската образователна инфраструктура, съобщиха от пресцентъра на  Община Перник . Това стана ясно по време на работното съвещание с директори на училища и детски градини. \r\n„Надявам се новата учебна година да бъде по-успешна, по –подготвена, по-добра от всяка друга, защото такъв е нашият стремеж. Да има едно спокойно отношение към децата в подготвени учебни заведения. През цялото лято образователните институции продължиха своята дейност в посока подобряване условията за обучение на своите възпитаници “, сподели кметът Вяра Церовска и пожела успех на всички участници в срещата. \r\nВ дискусията взеха участие още зам.-кметът Севделина Ковачева, кметът на кв. „Изток“ инж. Емил Костадинов, началникът на РУО – Перник Ваня Коконова, Марианна Асенова – началник-отдел „ЗЖПССД“, Даниела Мицева – началник-отдел „Екология и озеленяване“, Николай Петров – гл. експерт отдел „Управление при отбранително- мобилизационна подготовка и сигурност“, Сашка Василева –отдел „Строителство и инфраструктура“ и Емилия Дичева – гл. експерт отдел ОКМДДР. \r\n„Изградени са Wi Fi системи в 8 училища. Обновено е техническото оборудване в Обединено училище „Темелко Ненков“, XI ОУ „Елин Пелин“, ГПЧЕ „Симеон Радев“, ХIII ОУ „Св. Св. Кирил и Методий“. Възстановена е целостта на топлоизолацията на фасадата на Х ОУ „Алеко Константинов“. Във всички общински училища е направен вътрешен ремонт на класни стаи и коридори. Ремонт на отоплителната система имаме в две училища - подмяна на радиаторите е извършена в XI ОУ „Елин Пелин“, както и ремонт и профилактика на климатичните сплит системи в XII ОУ „Васил Левски“, коментира зам.-кметът Севделина Ковачева. \r\nТя уточни, че във всички училища са извършени и текущи ремонти, включващи в себе си подмяна и обновяване на учебната среда. \r\n„ Уверена съм, че началото на учебната година ще започне с още по-добри условия за децата и учениците на Перник. Изразявам и своята благодарност на всички директори, които положиха значителни усилия за подобряване на средата и условията за обучение“, подчерта Ковачева. \r\nПрез летния са ремонтирани основно покривите на ОУ „Св. Иван Рилски“, на VII ОУ „Г. С. Раковски“ и на физкултурния салон на VI СУ „Св. Св. Кирил и Методий“. Направено е саниране на административното крило на сградата се извърши в VIII ОУ „Кракра Пернишки“. Значителни подобрения на интериорната среда на сградите се извърши в ПМГ „Христо Смирненски“, VI СУ „Св. Св. Кирил и Методий“, както и в ОУ „Христо Ботев“, гр. Батановци. Учениците в училището в с. Ярджиловци вече имат и вътрешни санитарни възли. Нов и изключително обновен е видът на Центъра за подкрепа за личностно развитие – Ученическо общежитие. Във всички общински училища е направен вътрешен ремонт на класни стаи и коридори. Детските градини също имат пълна готовност да посрещнат новата учебна година с освежени помещения и подобрения, както и закупени нови съоръжения.", "date": "2019.09.09", "title": "Перник: Общината е в пълна готовност за първия учебен ден"}
{"url": "http://www.focus-news.net/news/2019/09/09/2696805/plovdiv-v-grada-shte-bade-predstavena-dokumentalnata-fotoizlozhba-geroite-na-nikolay-haytov-v-balgarskoto-kino.html", "text": "В града ще бъде представена документалната фотоизложба „Героите на Николай Хайтов в българското кино“. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Откриването ще се състои в 19.00 часа тази вечер във фоайето на Дома на културата „Борис Христов“. Изложбата по повод навършването на 100 години от рождението на писателя ще бъде съпроводена с мултимедия от работни моменти по заснемане на филмите по сценарии на Николай Хайтов. \r\nДокументалната фотоизложба на Фондация „Памет“, направена съвместно с Българска национална филмотека, отразява работния процес при създаване на филмите, работата на снимачната площадка, екипите от големите творци на българското кино, които са представени в работните фотографии. Методи Андонов, Едуард Захариев, Милен Николов, Георги Дюлгеров, операторите Димо Коларов, Радослав Спасов, Ивайло Тренчев, Крум Крумов – имена на майстори в киното от голяма величина. Изложбата е и паметен знак към всички тях – режисьори, оператори, актьори и български актриси, сътворители на едни от най красивите филми на българското кино през ХХ век. \r\nСлед откриването в Малка конферентна зала с вход свободен ще се състои прожекция на филма „Мъжки времена“. Началото е от 19.15 часа. Проявата се организира с финансовата подкрепа на Община Пловдив.", "date": "2019.09.09", "title": "Пловдив: В града ще бъде представена документалната фотоизложба „Героите на Николай Хайтов в българското кино“"}
{"url": "http://www.focus-news.net/news/2019/09/09/2696810/dots-d-r-boni-petrunova-nim-zlaten-prasten-pechat-s-nadpis-e-sred-interesnite-nahodki-otkriti-prez-sezona-na-krepostta-kaliakra.html", "text": "Златен пръстен-печат с надпис е сред множеството интересни находки, открити през сезона на крепостта Калиакра. Това каза в интервю за предаването „Съкровищница на тайните“ на  Радио „Фокус“  доц. д-р Бони Петрунова, директор на Националния исторически музей (НИМ) и ръководител на археологическите разкопки край нос Калиакра. Тя допълни, че през този археологически сезон логично е продължило проучването в сектора, в който миналата година бе открита „царската плячка“ – гърнето със златни монети. „Целта беше да разширим проучването, да проверим цялото пространство под пода на сградата. Да видим дали този човек нещо друго не е скрил, бягайки от горящата сграда. Тази късна сграда, построена в края на 14-и и в самото начало на 15-и век, всъщност е изградена върху средновековен некропол, който се е обособил във втората половина на 14-и век“, обясни тя. Под пода на сградата, на нивото, на което е открито съкровището, археолозите са попаднали на средновековни гробове. Тазгодишните проучвания са установили, че този некропол е бил използван от населението както в края на 14-и век, така и вероятно след като са приключили драматичните събития около идването на татарите и опожаряването на сградата в началото на 15-и век. „Средновековието не се слави с особено богати погребания, но между по-ранните гробове - от времето на разцвета на Добруджанското деспотство и столицата Калиакра, открихме няколко, които са с много интересни и богати дарове. Тези открити дарове са елитарни и показват, че на това място е погребана богатата прослойка на жителите, които са обитавали вътрешния град на Калиакра. Това са приближените към двора на Добротица и на неговия син. От всички 21 гроба, които проучихме, с най-впечатляващи находки са 3. Първият е с един почти цял съд, който е поставен до главата - практика, която е известна от Второто българско царство. Женско погребение, в което открихме златен пръстен, женски, с украса, без надпис. Най-богатият гроб, този, в който открихме много дарове, както и златен пръстен-печат с надпис, който ни дава името на самия починал – Георги. Това са фактите, както казваме ние. Оттук нататък вече започват хипотези. Не е хипотеза, че човекът се казва Георги. А кой е този Георги, нямаме писмени извори, нямаме такава личност, с която директно да го свържем. Тоест ако пишеше Добротица, веднага щяхме да разберем за кого става въпрос. Затова оттук нататък вече може да се разсъждава по наличната ни дотук информация кой е този знатен гражданин на Калиакра, който е бил погребан на това място. Моята хипотеза е, че става дума за роднина на Добротица, много вероятно да е негов внук“, допълни доц. д-р Бони Петрунова. \r\nМарияна ВАЛЕНТИНОВА", "date": "2019.09.09", "title": "Доц. д-р Бони Петрунова, НИМ: Златен пръстен-печат с надпис е сред интересните находки, открити през сезона на крепостта Калиакра"}
{"url": "http://www.focus-news.net/news/2019/09/09/2696781/vitseprezidentat-iliyana-yotova-e-patron-na-mezhdunarodniya-festival-na-izkustvata-za-detsa-i-mladezhi-orfey-v-italiya.html", "text": "Дванадесетото издание на Международния фестивал на изкуствата за деца и младежи „Орфей в Италия“ за поредна година е под патронажа на вицепрезидента Илияна Йотова. Конкурсът се провежда до 14 септември в град Лидо ди Йезоло, Италия.Това съобщиха от  прессекретариата на държавния глава .   \r\nФестивалът се организира от Арт център „Кърнолски“ в сътрудничество с италианската асоциация И.Т.А.К.А и местната община. Над 500 участници от 10 страни ще се изявят със своите таланти. Преди да открие фестивала на 9 септември вечерта, вицепрезидентът ще разговаря с българските участници. По време на посещението на Илияна Йотова в Италия е планирана среща с кмета на Лидо ди Йезоло Валерио Дзоджа. \r\nНа 10 септември, вторник, вицепрезидентът ще посети българския павилион на 58-ото Венецианско биенале – най-голямата световна сцена за съвременно изкуство. Изложбата, озаглавена „Как живеем“, обединява произведенията на Рада Букова и Лазар Лютаков, с куратор Вера Млечевска. Тази година България се завърна на биеналето след последното си участие през 2011 г.", "date": "2019.09.09", "title": "Вицепрезидентът Илияна Йотова е патрон на Международния фестивал на изкуствата за деца и младежи „Орфей в Италия“"}
{"url": "http://www.focus-news.net/news/2019/09/09/2696809/diana-stefanova-obshtina-blagoevgrad-izgrazhdaneto-na-zeleni-poyasi-v-grada-se-zarodi-kato-ideya-pri-razrabotvaneto-na-aktualizatsiya-na-programata-za-kachestvoto-na-atmosferniya-vazduh.html", "text": "Изграждането на зелени пояси в града се зароди като идея при разработването на актуализация на програмата за качеството на атмосферния въздух. Това каза за  Радио „Фокус“ – Пирин  Диана Стефанова, главен еколог на Община Благоевград, по повод одобрен ландшафтен проект от Експертен съвет по устройство на територията. По думите ѝ във въпросната програма е била заложена мярка за изграждането на такива пояси. „Целта е намаляване на емисиите от фини прахови частици и изгорели газове от автомобили. В тази връзка кметът д-р Атанас Камбитов възложи изготвянето на частичен, на този етап, но първи в историята на Община Благоевград, ландшафтен проект“, каза още Диана Стефанова. Главният еколог добави, че проектът обхваща няколко линейни площни обекта и има за цел да подобри зелената система на града и в бъдеще да се намалят част от вредните емисии във въздуха. Диана Стефанова коментира, че вече е избрана и растителността, която ще бъде залесена. „Това е растителност, която е заложена от ландшафтните архитекти в проекта. Това е част от проектирането и спецификата, касаещи подбора на най-подходяща за нашите климатични условия и градска среда растителност. Целта е тя да композира с вече съществуваща такава и да даде резултатите, които искаме да получим“, заяви главният еколог на Община Благоевград. \r\nЛивия НИНОВА", "date": "2019.09.09", "title": "Диана Стефанова, Община Благоевград: Изграждането на зелени пояси в града се зароди като идея при разработването на актуализация на програмата за качеството на атмосферния въздух"}
{"url": "http://www.focus-news.net/news/2019/09/09/2696807/pazardzhik-20-godishen-mazh-e-zadarzhan-za-palezh-na-zavedenie-v-park-ostrov-svoboda.html", "text": "20-годишен мъж е задържан за палеж на заведение в парк „Остров Свобода“. Това съобщи за  Радио „Фокус“ – Пазарджик  от ОДМВР. Сигналът е получен рано сутринта в събота. Неизвестен залял със запалителна течност маси, столове и чадъри на заведение, намиращо се в парк „Остров Свобода“ в Пазарджик. Разразил се пожар, който наложил намесата на пожарникарите от РСПБЗН - Пазарджик. Служители на частна охранителна фирма засекли в близост до заведението млад мъж и съмнително поведение. Гардовете го задържали, а след подадения сигнал на място е пристигнал и екип на РУ - Пазарджик. Установено, че автор на палежа е 20-годишният Т.Б. от село Добровница. У него са открити веществени доказателства, сочещи към съпричастността му към извършеното престъпление. Щетите нанесени са собственика на заведението се изясняват, образувано е бързо производство.", "date": "2019.09.09", "title": "Пазарджик: 20-годишен мъж е задържан за палеж на заведение в парк „Остров Свобода“"}
{"url": "http://www.focus-news.net/news/2019/09/09/2696813/kardzhali-okrazhnata-prokuratura-privleche-kato-obvinyaem-34-godishen-mazh-za-ubiystvoto-na-mayka-si-v-s-kaloyantsi.html", "text": "Окръжна прокуратура-Кърджали привлече като обвиняем С.С., на 34 г., за това, че на 6 септември 2019 г. в с. Калоянци, обл. Кърджали умишлено е умъртвил майка си С.С., на 60 г. Това съобщиха от пресцентъра на  Апелативна прокуратура – Пловдив . \r\nОбвиняемият С.С. е задържан за срок от 72 часа с  постановление на наблюдаващия прокурор от 7 септември 2019 г.  По делото са извършени процесуално-следствени действия -  претърсване и изземване, оглед на труп, съдебномедицинско освидетелстване на обвиняемия, назначена е съдебномедицинска експертиза, провеждат се разпити на свидетели. Предстои Окръжна прокуратура-Кърджали да внесе искане в съда за  вземане на мярка за неотклонение „задържане под стража“ спрямо обвиняемия С.С.", "date": "2019.09.09", "title": "Кърджали: Окръжната прокуратура привлече като обвиняем 34-годишен мъж за убийството на майка си в с. Калоянци"}
{"url": "http://www.focus-news.net/news/2019/09/09/2696812/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.09", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/09/2696817/kyustendil-demonstratsii-sreshti-i-izlozhbi-sa-vklyucheni-v-programata-za-otbelyazvane-na-sedmitsata-na-pozharnata-bezopasnost-v-grada.html", "text": "Демонстрации, срещи и изложби са включени в програмата за отбелязване на Седмицата на пожарната безопасност в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Седмицата започва от днес и ще продължи до 13 септември. Тя е по повод професионалния празник на пожарникарите – 14 септември, Кръстовден. „Преди професионалния си празник служителите от Регионална дирекция „Пожарна безопасност и защита на населението” – Кюстендил, организират множество мероприятия – срещи с деца и граждани, с представители на местната власт, с общественици, доброволци и приятели, дни на отворените врати и консултации, с които служителите от четирите районни служби целят да бъде повишена противопожарната култура на населението, повишено доверието на гражданите към структурата и популяризиране на пожарникарската професия”, каза Катя Табачка. Мероприятия ще има в Кюстендил, Дупница, Рила и Бобов дол. \r\nВенцеслав ИЛЧЕВ", "date": "2019.09.09", "title": "Кюстендил: Демонстрации, срещи и изложби са включени в програмата за отбелязване на Седмицата на пожарната безопасност в града"}
{"url": "http://www.focus-news.net/news/2019/09/09/2696815/plovdiv-85-godishna-zhena-e-zaginala-sled-katastrofata-v-rayona-na-km-154-na-avtomagistrala-trakiya.html", "text": "85-годишна жена е загинала след катастрофата в района на км 154 на автомагистрала „Тракия“ в посока Бургас. Това съобщиха за  Радио „Фокус“ – Пловдив  от Областната дирекция на МВР. Около 14.30 часа вчера в полицията е постъпила информация за катастрофа в района на 154 км на автомагистрала „Тракия“ в посока Бургас. По първоначални данни лек автомобил „Пежо“ се блъснал в предпазна мантинела и в резултат на удара от колата на пътното платно паднала 85-годишна пътничка. Жената е транспортирана в болница за оказване на спешна медицинска помощ, но въпреки усилията на лекарите малко по-късно починала. Колата управлявал 57-годишен мъж, чиято алкохолна проба е отрицателна. По случая е образувано досъдебно производство. Причините и обстоятелствата около инцидента се разследват под наблюдение на прокуратурата.", "date": "2019.09.09", "title": "Пловдив: 85-годишна жена е загинала след катастрофата в района на км 154 на автомагистрала „Тракия“"}
{"url": "http://www.focus-news.net/news/2019/09/09/2696816/zapochva-takticheskoto-uchenie-cherno-more-2019-g.html", "text": "Започва тактическото учение \"Черно море - 2019 г.\" Това съобщиха от пресцентъра на  Военноморските сили . \r\nОт 9 до 13 септември 2019 г. ще се проведе тактическото учение на флотилия бойни и спомагателни кораби „Черно море-2019“. \r\nУчението дава възможност на участниците да усъвършенстват придобитите способности за планиране и провеждане на тактически действия на силите в рамките на провеждане на операции по морска сигурност от Военноморските сили. \r\nВ учението участват над 20 бойни и спомагателни кораба от състава на флотилията, 2 вертолета АS 565 МB „Panter” от авиобаза „Чайка” и 1 самолет СУ-25К от Военновъздушните сили. \r\nНа море ще бъдат отработени следните сериали: \r\n- отразяване на атаките на въздушен, надводен и подводен противник; \r\n- противодействие на атаките на бързо движещи се малки надводни цели; \r\n- водене на действия за неутрализиране на морски мини; \r\n- приемане и предаване на товари на море от вертолет;  \r\n- оказване на помощ на аварирал кораб; \r\n- извършване на медицинска евакуация от кораб; \r\n- водолазно обследване на район за заставане на корабите на котва; \r\n- търсене и спасяване. \r\nКомандир на оперативното съединение на море е командирът на флотилия бойни и спомагателни кораби флотилен адмирал Мален Чубенков, а директор на учението - заместник-командирът на флотилията капитан I ранг Ваньо Мусински.", "date": "2019.09.09", "title": "Започва тактическото учение \"Черно море - 2019 г.\""}
{"url": "http://www.focus-news.net/news/2019/09/09/2696808/shpend-ahmeti-predsedatel-na-sdp-na-kosovo-dialogat-sas-sarbiya-e-prioritet-za-novoto-pravitelstvo.html", "text": "Председателят на Социалдемократическата партия на Косово Шпенд Ахмети подчерта пред телевизия  Klan Kosova ,  че диалогът със Сърбия ще бъде основен приоритет за новото правителство на най-младата държава на Балканите. \r\nВ интервю за медията Ахмети бе категоричен: „Новото правителство, ако слушаме непрекъснатите изявления, е диалогът. Който каже, че няма да се справи с диалога, или не е в унисон с реалността, или лъже“. Той отбеляза, че чрез партньорство със САЩ и ЕС е „ясно, че ще има увеличен интензитет за постигане на споразумение със Сърбия“. \r\nОтносно митата върху вноса от Сърбия Ахмети заяви, че от разговора с коалиционния му партньор това, лидера на „Алианс за бъдещето на Косово“, Рамуш Харадинай, е останал с впечатлението, че тарифите не са самоцелни. „Данъкът е външна политика, ако постигнем целите си, можем да го обсъдим. Нашата цел е взаимното признаване. Пояснихме в Брюксел и Вашингтон, че ако имаме споразумение, ако признаването е взаимно, тогава можем да обсъдим митата“, допълни Ахмети. \r\n \r\n Тереза Герова", "date": "2019.09.09", "title": "Шпенд Ахмети, председател на СДП на Косово: Диалогът със Сърбия е приоритет за новото правителство"}
{"url": "http://www.focus-news.net/news/2019/09/09/2696818/sport-ochakva-se-todor-nedelev-da-se-vazstanovi-za-macha-s-tsska-na-14-septemvri.html", "text": "Очаква се звездата на Ботев Пловдив Тодор Неделев да бъде включен в състава на тима за двубоя с ЦСКА на 14 септември нв Коматево. Футболостът се контузи в менискуса преди две седмици и пропусна пловдивското дерби, както и мача на националния отбор с Англия от евроквалификациите и контролата с Ейре. Състоянието на Неделев вече се подобрява и през седмицата той ще поднови тренировки. Не е изключено той да играе на инжекции, но при всички положения ще бъде на разположение на треньора Желко Петрович. \r\nС контузии са също защитниците Димитър Пиргов и Джонатан Перейра и офанзивния халф Антонио Вутов.", "date": "2019.09.09", "title": "Спорт: Очаква се Тодор Неделев да се възстанови за мача с ЦСКА на 14 септември"}
{"url": "http://www.focus-news.net/news/2019/09/09/2696814/pregled-na-mezhdunarodnite-novini-do-1300-chasa-agentsiya-fokus.html", "text": "Кандидатът на „Единна Русия“ Андрей Метелски загуби изборите за председател на Московския градски съвет, отстъпвайки пред Сергей Савостянов от Комунистическата партия на Руската федерация (КПРФ). Това показват резултатите след преброяването на 100% от гласовете, предава  РИА Новости . \r\nИзборите за градския парламент се проведоха в неделя. Както следва от официалните данни, \r\nслед обработка на 100% от протоколите в 15-и район Метелски получава 31,86% от гласовете, а Савостянов - 42,16%. \r\nНа изборите за Московската градска дума, представителите на „Единна Русия\" се явиха като самономинирани кандидати, припомня агенцията. Всички 45 депутати от градския парламент бяха избрани от едномандатни избирателни райони, избори по партийни списъци не бяха предвидени. \r\nСпоред Московската градска информационна комисия, след обработка на 99,47% от протоколите, самономинираните заемат 26 места в Московската градска дума, КПРФ- 14, партиите „Справедлива Русия“ и „Яблоко“ – по три места. Средната избирателна активност в гласуването за Московската градска дума е била 21.69%. \r\n*** \r\n \r\n  Брюксел няма да се съгласи да предостави на Обединеното кралство ново отсрочване на Брекзит. Това предупреди министърът на външните работи на Франция Жан Ив Ле Дриан, отбелязва електронното издание  Politico  в европейската си редакция. \r\n„Британците трябва да ни кажат какво искат\", подчерта първият дипломат на Париж пред местни медии, като същевременно допълни: „Няма да предоставяме удължаване на срока на Брекзит на всеки три месеца“.  \r\nПремиерът на Обединеното кралство Борис Джонсън иска ново споразумение, а не удължаване, заяви на свой ред британският министър на финансите Саджид Джавид пред медиите на Острова. \r\n„Премиерът ще отиде на заседанието на [Европейския] съвет на 17 и 18 октомври, ще се опита да постигне сделка. Със сигурност няма да иска удължаване в тази среща“, подчерта Джавид. \r\nМиналата седмица британският парламент гласува предложение в опит да принуди Джонсън да поиска удължаване на срока за Брекзит, ако не успее да постигне споразумение, за да спре излизането на страната от структурите на Общността без споразумение. Джонсън многократно подчертава, че Великобритания ще напусне Блока на 31 октомври, със или без сделка. \r\n*** \r\n \r\n  Заместник-помощникът на държавния секретар на САЩ по европейските и евразийските въпроси и новоназначеният специален пратеник на Западните Балкани Матю Палмър е на посещение в Черна гора, предава скопският телевизионен канал  „Сител“ . \r\nПо време на посещението Палмър ще се срещне с черногорския президент Мило Джуканович. След това ще бъде дадена пресконференция, съобщиха от кабинета на президента на Черна гора. \r\nДруги подробности за визитата на Палмър в страната не се привеждат. \r\n*** \r\n \r\n  Министър-председателят на Гърция Кириакос Мицотакис потвърди планирана среща с държавния глава на Турция Реджеп Тайип Ердоган, съобщава електронното издание на атинския вестник  Protothema . \r\n„Намерението ми е да се срещна с турския президент в ООН. Винаги искам да говоря за представянето на позициите на страната, отслабването на напрежението и за съвместни решения, като избягвам объркване на двустранните отношения с нивото на отношенията на Турция с Европа“.  \r\nБежанците са европейски въпрос, а не гръцки, поясни Кириакос Мицотакис, визирайки европейската финансова подкрепа, която получи Турция, и последните заплахи на Анкара към Брюксел по повод управлението на миграцията. \r\n*** \r\n \r\n  Иран е въвел в експлоатация модерни ядрени центрофуги. Това се казва в изявление на Международната агенция за атомна енергия (МААЕ), предава  AFP .  \r\nВ разпространения текст се уточнява, че на 7 септември МААЕ е потвърдила „дали са инсталирани  следните центрофуги ...: 22 IR-4, една IR-5, 30 IR-6 и три IR-6\".  \r\nСлед излизането на САЩ от историческото споразумение за ядрената програма на Иран от 2015 г. съществуването на сделката. На фона на американските санкции Техеран на три пъти обяви, че съкращава изпълнението на договореностите, поети с подписването на споразумението. \r\n*** \r\n \r\n  Председателят на Социалдемократическата партия на Косово Шпенд Ахмети подчерта пред телевизия  Klan Kosova ,  че диалогът със Сърбия ще бъде основен приоритет за новото правителство на най-младата държава на Балканите. \r\nВ интервю за медията Ахмети бе категоричен: „Новото правителство, ако слушаме непрекъснатите изявления, е диалогът. Който каже, че няма да се справи с диалога, или не е в унисон с реалността, или лъже“. Той отбеляза, че чрез партньорство със САЩ и ЕС е „ясно, че ще има увеличен интензитет за постигане на споразумение със Сърбия“. \r\nОтносно митата върху вноса от Сърбия Ахмети заяви, че от разговора с коалиционния му партньор това, лидера на „Алианс за бъдещето на Косово“, Рамуш Харадинай, е останал с впечатлението, че тарифите не са самоцелни. „Данъкът е външна политика, ако постигнем целите си, можем да го обсъдим. Нашата цел е взаимното признаване. Пояснихме в Брюксел и Вашингтон, че ако имаме споразумение, ако признаването е взаимно, тогава можем да обсъдим митата“, допълни Ахмети. \r\n*** \r\n \r\n  Сръбската прогресивна партия (СПП) обяви победа на местните избори в населената предимно с албанско мнозинство община Медведжа, събирайки подкрепа на 63% от участвалите в гласуването, съобщава електронното издание на белградския ежедневник  Danas , като уточнява, че данните са от 25 от 28 избирателни секции.  \r\nИзборите се проведоха в неделя, а право на глас в тях имаха 6 602 избиратели. Опозиционният „Съюз за Сърбия“ бойкотира изборите, докато СПП, Сръбската радикална партия, Демократическата партия, Обединената партия на пенсионерите в Сърбия и „Сръбска десница“ се бориха за място в 25-членния общински съвет на Медведжа.  \r\nПо последни данни избирателната активност е била 56%. Не се съобщава за нередности по време на изборния ден. \r\n*** \r\n \r\n Z В списъка на кандидатите за депутати от политическите партии се посочват и хора, които имат проблеми със закона, съобщават от редакцията на електронното издание на прищинския ежедневник  Zeri . \r\nТъй като от правна гледна точка номинирането на обвиняеми не е забранено, експертите по правосъдието изискват от политическите субекти да забранят кандидатстването им за постовете с промени в регламентите и уставите на отделните партии, подчертава изданието. \r\nВъпреки че лидерите на политическите партии в страната отдавна обявяват декриминализацията на политиката, изглежда това няма да се случи преди предсрочните парламентарни избори в най-младата държава на Балканите. В списъците на кандидатите за депутати на политически партии има редица лица, които се разследват за проблеми със закона, лица, осъдени за престъпления или обвинения за „корупция“. Сред тях са Пал Лекай, Рустем Бериша, Шкумбин Демалиджай и Гани Решай от коалицията „Алианс за бъдещето на Косово“-Социалдемократическа партия на Косово.  \r\nДемократическата партия на Косово, чийто лидер обяви война срещу корупцията, публикува в неделя списък на кандидатите за народни представители, в който не бяха включени обвиняеми или осъдени за „корупция\". Но списъкът включва осъдените за „военни престъпления“ и други криминални деяния, които не са категоризирани като корупционни. Листата на „Демократическата лига на Косово“ включва депутата Хаки Раци, осъден за „корупция“. Иса Мустафа обаче увери, че лица, които са имали или имат проблеми със закона, ще бъдат премахнати от списъка. В листата на „Самоопределение“ Джетмира Вренези ще се кандидатира за депутат, която в момента се разследва за „злоупотреба с власт“. \r\nБившият министър Ендрит Шала, осъден за „незаконно притежаване на огнестрелно оръжие\", също ще бъде кандидат на коалицията «Инициатива - АКР\". \r\n*** \r\n \r\n  ХИЗБУЛА твърди, че е свалила „израелски дрон“ при преминаването му на границата с Ливан, предава  AFP , като припомня, че в последната седмица конфронтацията между двете страни се засили.  \r\nИзтребители на ливанското шиитско движение са свалили „с подходящи оръжия“ израелския безпилотен летателен апарат, насочващ се към към граничното село Рамие, се казва в официалното изявление. \r\nКъм настоящия момент Израел не е коментирал информацията. \r\nИнцидентът следва поредица от ескалация на напрежението между двете страни, която включваше размяна на огън в неделя, 1 септември. Поддържаното от Иран шиитско движение заяви, че е изстреляло противотанкови ракети в Израел, унищожавайки военно превозно средство. \r\n*** \r\n \r\n  Правителството на британския премиер Борис Джонсън обмисля няколко плана, които би трябвало да му позволят по легален начин да заобиколи закона за отлагане на Брекзит. Това съобщи вестник  The Telegraph  , позовавайки се на източници в британското правителство. \r\nМиналата седмица британският парламент прие закон, който задължава правителството да поиска от Европейския съюз ново отлагане на Брекзит, ако Лондон и Брюксел все още не са съгласни с условията на „развода\". Според събеседниците на изданието Джонсън, който настоява Обединеното кралство да напусне ЕС не по-късно от 31 октомври, възнамерява да убеди Брюксел да не се съгласи на ново отлагане. Заедно с официално искане правителството може да изпрати писмо до Брюксел, в което посочва своята позиция, която се различава от позицията на парламентарното мнозинство и директно посочва, че не иска да отлага датата на излизане от ЕС от 31 октомври на 31 януари. \r\n„Възнамеряваме да предотвратим всяко отлагане. Законът ще има значение, само ако ни бъде предложено отлагане, но когато планът ни е ясен, много вероятно е такова предложение да не последва\", подчерта източник на вестника, според когото кабинетът има на и друг план, в случай че Брюксел се съгласи да отложи Брекзит. \r\nЗаплахата, че правителството ще заобиколи закона, който позволява на парламента да поеме контрола върху излизането на страната от ЕС и е предназначен да изключи възможността за „твърд“ Брекзит, може да принуди опозицията да подкрепи предложението на правителството за провеждане на предсрочни избори в Камарата на общините. Гласуването по този въпрос трябва да се проведе в понеделник и според източника на изданието това ще бъде последната възможност за опозицията да оспори правителството, преди работата на парламента да бъде спряна до средата на октомври. \r\n***", "date": "2019.09.09", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/09/2696820/ognyan-tsenkov-kmet-na-obshtina-vidin-imame-gotovnost-za-zapochvane-na-novata-uchebna-godina-v-detskite-gradini-i-uchilishta.html", "text": "Имаме готовност за започване на новата учебна година в детските градини и училища. Това каза за  Радио „Фокус“ – Видин  Огнян Ценков, кмет на Община Видин. Той посочи, че още в края на миналата учебна година е организирана доставката на безплатни учебници за децата от I-ви до VII клас и познавателните книжки за децата от предучилищната възраст. „Във видинските училища е доставена задължителната учебна документация. Започнала е подготовката за транспортната схема на училищните автобуси“, каза Огнян Ценков. Според кмета образователният процес е кадрово осигурен с учители и преподаватели. „В момента се изпълняват две инвестиционни предложения по проект „Подобряване на образователната инфраструктура“ на обща стойност близо 17 млн. лв. по оперативна програма „Региони в растеж“. Това са ремонтите на ППМГ „Антим I“ и СУ „Цар Симеон Велики“. В Математическата гимназия учебният корпус е завършен, отпуснати са 350 000 лв. за учебно обзавеждане и  оборудване извън средствата за ремонт. Чрез тези средства за всеки ученик има обособено място“, заяви Огнян Ценков. Той посочи, че на 16 септември в Математическата гимназия ще бъде открита учебната година, остава да се довърши само спортната зала на гимназията, която е отделна сграда. За СУ „Цар Симеон Велики“ външните дейности са осъществени на 100%, но все още ремонтните дейности продължават. Учебните занятия за учениците от това училище ще се осъществяват в сградите на три основни училища – ОУ „Отец Паисий“, ОУ „Любен Каравелов“ и ОУ „Климент Охридски“. „И тази година в бюджета на общината са заложени 210 000 лв. за ремонт на детски градини и училища, като по-голяма част от ремонтите са за ОУ „Епископ Софроний Врачански“, СУ „Пенчо Рачов Славейков“, СУ „Св. св. Кирил и Методий“. За Гимназията с преподаване на чужди езици започва ремонт в размер на 220 000 лв., като ще бъдат ремонтирани два от етажите“, каза Огнян Ценков. \r\nНа територията на община Видин има 15 училища, 8 детски градини, като към тях има 12 филиала, 8 от филиалите са във Видин и 4-ри в малки населени места. Във Видин функционира ученическо градско общежитие, Център за кариерно развитие, Център в подкрепа на процеса за  приобщаващо образование, Център за специална образователна подкрепа. \r\nАнна ЛОЗАНОВА", "date": "2019.09.09", "title": "Огнян Ценков, кмет на Община Видин: Имаме готовност за започване на новата учебна година в детските градини и училища"}
{"url": "http://www.focus-news.net/news/2019/09/09/2696819/blagoevgrad-intenziven-e-trafikat-na-izhod-za-lekite-avtomobili-na-gkpp-kulata.html", "text": "Интензивен е трафикът на изход за леките автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция. На ГКПП „Илинден“ преминаването се извършва без забавяния. На пунктовете между България и Р Северна Македония, които се намират в Благоевградска област, движението е нормално натоварено. \r\nЛивия НИНОВА", "date": "2019.09.09", "title": "Благоевград: Интензивен е трафикът на изход за леките автомобили на ГКПП „Кулата“"}
{"url": "http://www.focus-news.net/news/2019/09/09/2696811/hurriyet-turtsiya-shte-deystva-samostoyatelno-ako-ne-bade-sazdadena-zona-za-sigurnost-v-siriya-do-kraya-na-septemvri-uveri-erdogan.html", "text": "Турция ще продължи да действа самостоятелно, ако създаването на зона за сигурност в северната част на Сирия не започне до края на септември. Това увери държавният глава на страната Реджеп Тайип Ердоган, съобщава вестник  Hurrriyet .  \r\n„Ако де факто образуването на зона за сигурност източно от Ефрат с турски войници не бъде започнато до края на септември, Турция няма друг избор, освен да се захване самостоятелно\", заяви Ердоган по време в източната провинция Малатия. \r\nЕрдоган разкри, че Турция и САЩ обсъждат създаването на зоната в Северна Сирия, но с всяка предприета стъпка се вижда, че това, което Турция иска, не съвпада с това, което е в ума на американците. \r\nТурският президент бе категоричен, че зоната за сигурност не може да бъде създадена само с „три-четири полета на хеликоптери дневно, 5-10 патрула или няколкостотин войници в района“. Съгласно думите му, трябва да се гарантира сигурността в целия регион, така че да бъде възможно завръщането на един милион сирийски бежанци.  \r\n„Искаме да създадем зона, чиста от „Ислямска държава“, „Работническата партия на Кюрдистан“ и нейните клонове. Само по този начин можем да гарантираме, че нашите сирийски братя и сестри, живеещи в страната ни, в Европа или другаде, могат да се върнат в домовете си да живеят в мир и сигурност“, обясни президентът на Турция. \r\nТой също така подчерта, че Турция полага интензивни усилия в сътрудничество с Русия и Иран, за да предотврати „новите кланета\" на сирийския режим в северозападната провинция Идлиб. \r\nНа 7 август турски и американски военни служители се съгласиха да създадат зона за сигурност в Северна Сирия и да установят т.нар. мирен коридор, за да улеснят движението на разселените сирийци, които искат да се върнат у дома. Те също се съгласиха да създадат център за съвместни операции. \r\nСпоразумението предвиждаше също така установяването на необходимите мерки за сигурност за справяне с проблемите на сигурността на Турция, включително изчистване на зоната на терористичната групировка YPG/PKK. \r\n \r\n Тереза Герова", "date": "2019.09.09", "title": "Hurriyet: Турция ще действа самостоятелно, ако не бъде създадена зона за сигурност в Сирия до края на септември, увери Ердоган"}
{"url": "http://www.focus-news.net/news/2019/09/09/2696825/neli-doncheva-wwf-s-izbora-na-produkti-s-etiket-fsc-vseki-mozhe-da-doprinese-za-opazvaneto-na-gorite.html", "text": "Чрез отговорно потребление и избор на продукти от дървесина с етикет FSC всеки може да допринесе за опазването на горите. \r\nТова каза за дневния информационен блок  „Добър ден“  на  Радио „Фокус“  ръководителят на програма „Гори“ в WWF Нели Дончева, във връзка с кампанията на природозащитната организация „Ако можеха да говорят – щяха да те помолят за нещо“. По думите й призивът е насочен към потребителите на продукти от дървесина да търсят такива с етикет на международната сертифицираща система FSC. Целта на кампанията, в която България се включва за първи път, е в началото на новата учебна година учениците и техните родители да купуват тетрадки, моливи и тефтери, на които стои отличителният етикет на FSC. „Какво означава етикетът FSC върху продуктите, произведени от дървесина? Означава, че определена площ от вековните гори се оставят без стопанска и човешка намеса, че се опазват местообитанията на редки и застрашени от изчезване видове, опазват се водните течения и не се секат биотопни дървета. Освен това означава и че работниците, които извършват дърводобив и други мероприятия в горите, са оборудвани с предпазно облекло, ползващи щадяща техника, не се използват пестициди и силно токсични химически вещества, не се използват ГМО – всичко това се случва в сертифицираните гори“, обясни тя.  \r\nНели Дончева добави, че продуктите с етикета FSC могат да бъдат намерени и на българския пазар, като цената е в същия диапазон и с тези продукти, които не са сиртефицирани.  \r\nРосица АНГЕЛОВА", "date": "2019.09.09", "title": "Нели Дончева, WWF: С избора на продукти с етикет FSC всеки може да допринесе за опазването на горите"}
{"url": "http://www.focus-news.net/news/2019/09/09/2696821/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kulata-i-makaza.html", "text": "Интензивен е трафикът за леки автомобили на изход на ГКПП „Кулата“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Интензивен е трафикът за товарни автомобили на изход на ГКПП „Капитан Андреево“. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.09.09", "title": "ГД „Гранична полиция“: Интензивен е трафикът за леки автомобили на изход на ГКПП „Кулата“ и „Маказа“"}
{"url": "http://www.focus-news.net/news/2019/09/09/2696826/afp-maae-pritiska-iran-za-otgovor-na-vaprosite-za-yadrenata-programa-na-teheran.html", "text": "Изпълняващият длъжността ръководител на Международната агенция за атомна енергия (МААЕ) Корнел Ферута призова Иран да „отговори бързо\" на въпросите на агенцията относно ядрената програма на Техеран, предава  AFP . \r\nФерута се обърна към борда на МААЕ ден, след като проведе среща с високопоставени ирански служители в Техеран. \r\nТой заяви, че в своите разговори „подчерта необходимостта Иран да реагира незабавно на въпроси на агенцията\", предупреждавайки, че „времето е от съществено значение\". \r\nПо-рано от МААЕ съобщиха, че Иран е въвел в експлоатация модерни ядрени центрофуги.   \r\nСлед излизането на САЩ от историческото споразумение за ядрената програма на Иран от 2015 г. съществуването на сделката. На фона на американските санкции Техеран на три пъти обяви, че съкращава изпълнението на договореностите, поети с подписването на споразумението. \r\n \r\n Тереза Герова", "date": "2019.09.09", "title": "AFP: МААЕ притиска Иран за отговор на въпросите за ядрената програма на Техеран"}
{"url": "http://www.focus-news.net/news/2019/09/09/2696822/pozitsiyata-na-the-times-otnosno-ruskata-izbiratelna-taktika-demokratsiya-na-potyomkin.html", "text": "Русия се опитва да всее раздор на Запад, като в същото време засилва вътрешната репресия, коментират в редакцията на британския национален ежедневник  The Times  в статия за неделните местни избори в страната. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n  \r\nОфициалните резултати от проведените в неделя в Русия регионални избори бяха обявени в понеделник. Те показаха, че партията на държавния глава на Руската федерация Владимир Путин „Единна Русия“ не получава нито едно място в Москва. Но не бива да се заблуждавате. Управляващата партия беше толкова компроментирана през годините на корупция и некомпетентно управление, че Кремъл изпрати инструкции на всички официално одобрени местни кандидати да се явят на изборите като независими. Въпреки това Кремъл явно се уплаши, че дори подобен трик да заблуди избирателите, той няма да е достатъчен. Изборите бяха предшествани от кампания за сплашване на опозицията. Освен всичко друго, властите откриха фиктивни предлози, заради които да забранят кандидатите на опозицията да се кандидатират за избори, подтиснаха с насилие мирни протести и задържаха близо 2000 демонстранти. \r\nПутин очевидно не искаше нещата да се случват сами по себе си. Изборите и най-вече резултатите от тях изпращат важен сигнал за характера на авторитарния режим на Путин, чието пребиваване на власт наближава началото на третото десетилетие. В началото на юли, когато протестиращите започнаха масово да организират демонстрации, припомняйки събитията от 2012 г., той бе изправен пред избор. Икономиката на страната беше в застой, заплатите и жизненият стандарт намаляваха. В тези условия той би могъл да направи отстъпки и на недоволното население. Но вместо това Путин реши да засили репресиите. Властите започнаха широко да използват мярката за 30 дни затвор, за да наказват противниците, без да  разглеждат делата им в съда. Полицията и Росгвард биха протестиращи с палки.  \r\nРуснаците може и да са отишли на урните, но тази демокрация все още напомня на Потьомкиново село, в което урните се използват за скриване на реалността. И реалността е, че режимът в Москва прие диктатурата в китайски стил. \r\nВ същото време Путин прави нови опити за разделяне на редиците на западните държави, които досега се обединиха срещу незаконната руска анексия на Крим и подкрепата на сепаратистите в Източна Украйна. Миналия месец президентът на САЩ Доналд Тръмп поиска Русия да бъде върната в Г-8, откъдето бе изгонена преди пет години. Това искане беше отхвърлено от Великобритания, Франция и Германия, които с право настояват Г-7 да остане асоциация на либералните демокрации. В събота Путин направи обмен на затворници с новия президент на Украйна Владимир Зеленски, сред които бе човек, представляващ интерес за разследването на случая със сваления през 2014 г. самолет МН17 на Malaysian Airlines. Това разгневи нидерландското правителство, което все още се опитва да разреши случая, при който загинаха 196 граждани на страната. То изрази безпокойство, че Путин може да се опита да постигне сделка, която би му позволила да избегне отговорността за минали зверства. \r\nВ момента, когато върховенството на закона в много страни е застрашено, е много важно либералните демокрации да бъдат обединени в отношението си към Русия, а не да одобряват тайно действията на все по-репресивния режим на Путин. В крайна сметка рейтингът на доверие към Путин тази година падна до 31,7 процента, подкрепата на опозицията нараства извън Москва и Санкт Петербург, а лидерите й не се страхуват от преследване. През 2021 г. в руския парламент ще се проведат избори и кой знае докъде е готов Путин да отиде с репресиите си вътре в страната. \r\n \r\n Тереза Герова", "date": "2019.09.09", "title": "Позицията на The Times относно руската избирателна тактика: Демокрация на Потьомкин"}
{"url": "http://www.focus-news.net/news/2019/09/09/2696823/kardzhali-otpusnati-sa-pomoshti-za-292-parvoklasnitsi-na-teritoriyata-na-oblastta-v-6-te-obshtinski-direktsii-sotsialno-podpomagane.html", "text": "На територията на областта в 6-те общински дирекции „Социално подпомагане“ са постъпили общо 312 заявления-декларации за отпускане на еднократна помощ за деца, записани в първи клас. Това съобщи за   Радио „Фокус“   Цветомир Хаджиев, директор на Регионална дирекция „Социално подпомагане“-Кърджали. „За предстоящата учебна година са били одобрени и са били отпуснати 287 помощи за 292 деца. 16 заповеди има за отказ и 9 са в процес на обработка“, поясни Цветомир Хаджиев и допълни, че за деца със заболявания, установени със съответния протокол от ТЕЛК по изключение се удължава срокът за подаване на заявления за помощта до 15 октомври, но не повече от шест месеца от началото на учебната година“.  Директорът на „Социално подпомагане“ каза още, че изплащането на сумите от помощта започва след влизане в сила на заповедта за отпускане. „Децата, които по здравословни причини отлагат започване на учебната година и по здравословни причини детето не може да бъде записано, след записването, когато то се извърши, ще бъде издадена заповед и ще се отпусне помощта“.  \r\nДо сега подадените заявления и отпуснати помощи в отделните общини са както следва: в Кърджали са постъпили 95 заявления-декларации  и са отпуснати са 86 помощи за 88 деца; в Момчилград има постъпили 36 заявления-декларации, отпуснати 35 помощи за 35 деца; за Ардино постъпили 24 заявления-декларации, издадени 23 заповеди за отпускане за 25 деца; за Джебел - постъпили 17 заявления, издадени 16 заповеди за 16 деца; в Кирково са постъпили 38 заявления-декларации, заповедите за отпускане са 34, за 35 деца; за Крумовград за 73 заявления-декларации, издадени заповеди 64, за 64 деца; Община Черноочене са постъпили 29 заявления-декларации, издадени са 29 заповеди за 29 деца. „Нямаме в процес на обработка откази на територията на община Община Черноочене“, поясни директорът на Регионална дирекция „Социално подпомагане“ Цветомир Хаджиев в заключение. \r\nЗа учебната 2019/2020 г.  в цялата страна се очаква да бъдат подкрепени 43 800 деца с обща сума от близо 11 милиона лева. \r\nДарина ДЕЕНИЧИНА", "date": "2019.09.09", "title": "Кърджали: Отпуснати са помощи за 292 първокласници на територията на областта в 6-те общински дирекции „Социално подпомагане“"}
{"url": "http://www.focus-news.net/news/2019/09/09/2696831/varna-42-godishen-mazh-e-sas-schupen-nos-i-uvreden-byal-drob-sled-sbivane-v-kv-vl-varnenchik.html", "text": "42-годишен мъж е със счупен нос и увреден бял дроб след сбиване, съобщиха от  ОДМВР – Варна . На 07 септември  около 09:20 часа, е постъпил сигнал за това, че пред входа на жилище, намиращо се в ж.к. «Вл. Варненчик» на 42-годишен мъж е нанесена телесна повреда, изразяваща се в счупване на нос и увреждане на бял дроб. След проведени действия по разследване на случая и оперативно – издирвателни дейности е установено, че извършител на деянието е Д.Д. (18 г.) от Варна. По случая е образувано досъдебно производство, материалите са докладвани в Районна прокуратура – Варна. Д.Д. е задържан за срок до 24 часа.", "date": "2019.09.09", "title": "Варна: 42-годишен мъж е със счупен нос и увреден бял дроб след сбиване в кв. „Вл. Варненчик“"}
{"url": "http://www.focus-news.net/news/2019/09/09/2696830/mvnr-na-ukrayna-vizitata-na-zelenski-v-sasht-zapochva-na-23-septemvri.html", "text": "Визитата на държавния глава на Украйна Владимир Зеленски в САЩ ще започне на 23 септември. Това потвърди новият министър на външните работи на страната Вадим Пристайко, предава  TACC . \r\n„Отиваме в САЩ на 23 септември, за да се срещнем с президента (на САЩ Доналд Тръмп) и правителството на САЩ“, поясни първият дипломат на Киев, без обаче да уточнява кога ще се проведе срещата Зеленски-Тръмп. „Има няколко дати, които разглеждаме. Мисля, че ще стане ясно в близко време“, увери Пристайко. \r\n \r\n Тереза Герова", "date": "2019.09.09", "title": "МВнР на Украйна: Визитата на Зеленски в САЩ започва на 23 септември"}
{"url": "http://www.focus-news.net/news/2019/09/09/2696829/sliven-v-grada-zapochna-tridnevna-mezhdunarodna-sreshta-s-uchastieto-na-predstaviteli-na-gradovete-sliven-bidgoshch-i-nish.html", "text": "Тридневна международна среща с участието на представители на градовете Сливен, Бидгошч (Полша) и Ниш (Сърбия) започна в Сливен, предаде репортер на  Радио „Фокус“ – Сливен . Форумът се организира от Община Сливен в рамките на проект „Обединена Европа – сигурност, солидарност и стабилност за всички“ по Програма „Европа за гражданите“. Като част от проекта е подписването на Споразумения за сътрудничество между градовете Сливен, Бидгошч и Ниш. \r\nНа 10 септември ще се състои културен форум „Европа – нашият общ дом“. На него ще се проведат срещи с представители на културата, образованието и изкуствата от България, Полша и Сърбия. Денят ще продължи с Младежка среща-дебат „Обединена Европа – сигурност, солидарност, стабилност“.  \r\nНа 11 септември в зала „Максима“ на хотел „Национал“ ще се състои икономическият форум „Бъдещето на Европа – заетост, растеж и инвестиране – заедно можем повече“. На него ще бъде представен бизнес каталогът „Инвестиционна дестинация Сливен и Ямбол“ за привличане на инвеститори в региона. \r\nСливен и Ямбол ще бъдат представени като една инвестиционна дестинация. Гости ще бъдат консултантите по този проект – „Тракия Тех” – платформата за привличане на технологични инвеститори. За първи път в страната два областни града обединяват усилията си да представят региона като една дестинация за инвестиции. \r\nНа събитието са поканени представители от изпълнителната и законодателната власт, председатели на бизнес организации и работодателски такива, на търговски палати и други. \r\nЛюдмила ЙОРГОВА", "date": "2019.09.09", "title": "Сливен: В града започна тридневна международна среща с участието на представители на градовете Сливен, Бидгошч и Ниш"}
{"url": "http://www.focus-news.net/news/2019/09/09/2696827/akad-georgi-markov-istorik-devetoseptemvriyskite-sabitiya-byaha-posledvani-ot-samorazprava.html", "text": "Деветосептемврийските събития бяха последвани от саморазправа. Това съобщи историкът акад. Георги Марков в интервю за  Агенция „Фокус“  по случай 75 години от събитията на 9 септември 1944 година. „Превратът беше последван от отмъщение. В продължение на три седмици всеки можеше да убива всеки. Хиляди са загиналите, но една значителна част е разчистване на лични сметки. Комунистите, за да избият своите противници, ги нарочиха за фашисти“, обясни той.  \r\n„Тази саморазправа тя продължава три седмици и след това правителството на Отечествения фронт издава  наредба-закон за Народния съд. Половината са вече убити. Съдят мъртви хора, за да им вземат жилищата и дори ги глобяват, и да изселят семействата. Народният съд е един показен политически процес“, обясни още акад. Марков. „Има много жертви и от двете страни на Деветосептемврийските събития. Едната страна на барикадата си въобрази, че е победила. Да, 45 години БКП беше на власт, но аз твърдя, че в гражданската война няма победители, всички сме потърпевши на тази братоубийствена гражданска война“, обясни още той. Акад. Георги Марков допълни, че превратът на 9-ти септември и да беше неуспешен Червената армия пак щеше да сложи комунистите на власт.  \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.09", "title": "Акад. Георги Марков, историк: Деветосептемврийските събития бяха последвани от саморазправа"}
{"url": "http://www.focus-news.net/news/2019/09/09/2696828/veliko-tarnovo-restavriran-e-pametnikat-mayka-balgariya.html", "text": "Реставриран е паметникът \"Майка България\", съобщиха от пресцентъра на  Община Велико Търново . Приключиха реставрационните дейности по емблематичния за Велико Търново паметник „Майка България”. Премахнати бяха старите фуги между каменните блокове. Фрагментите бяха старателно почистени от мухъл и окиси. Впоследствие камъкът бе обработен със специални материали и бе извършено ново фугиране. \r\nРеставрацията обхвана също щиковете, укрепени са и войнишките статуи в композицията. \r\nРеставрационните дейности приключиха в навечерието на 6 септември, когато бе отбелязана 134-годишнината от Съединението на Княжество България с Източна Румелия. По традиция край мемориалния символ бяха положени венци и цветя в знак на признателност към българските герои. \r\nПаметникът „Майка България“ е открит на 6 май 1935 година и посветен на загиналите във войните за освобождение и национално обединение.  \r\nРемонтът бе възложен от Община Велико Търново и е финансиран със средства от републиканския и от общинския бюджет.", "date": "2019.09.09", "title": "Велико Търново: Реставриран е паметникът \"Майка България\""}
{"url": "http://www.focus-news.net/news/2019/09/09/2696824/d-r-bilyana-karadakova-rim-blagoevgrad-devetoseptemvriyskiyat-prevrat-e-izvarshen-tochno-v-dvanadesetiya-chas-s-naznachavaneto-na-novo-pravitelstvo-nachelo-na-koeto-e-kimon-georgiev.html", "text": "Деветосептемврийският преврат е извършен точно в дванадесетия час с назначаването на ново правителство, начело на което е Кимон Георгиев. Това каза за  Радио „Фокус“ – Пирин  д-р Биляна Карадакова, уредник в отдел „Нова и най-нова история” в Регионален исторически музей – Благоевград. Тя припомни, че той е бил ръководител на военен кръг „Звено“. „С това се поставя едно изцяло ново преобразуване на външнополитическата ориентация на страната ни и то в заключителни етап на Втората световна война. В същото време съветската червена армия нахлува на българска територия. В случая трябва да припомним, че в хода на военните действия, България не е обявявала война на Съветския съюз, затова и няма български войски, които да са воювали на източния фронт. През август 1944 година, правителството на Иван Багрянов излиза с позиция за неутралитет, така че към датата 8 – 9 септември България е невоюваща страна. Въпреки всичко на 5 септември 1944 година, Съветския съюз обявява война на България, а самото нахлуване на войските става на 8 срещу 9 септември, което всъщност стои и в основата на осъществяване на преврата“, каза още д-р Карадакова. Тя припомни, че той е реализиран от Отечествения фронт и групата „Звено“, която поема управлението на страната, но в коалицията доминира Българската комунистическа партия. Д-р Карадакова коментира, че  в следващите месеци страната е принудена да се присъедини към Антихитлеристката коалиция. Тя добави, че веднага се сключва примирие с въпросната коалиция, а в следващите дни се обявява война на Третия райх. Според д-р Карадакова, страната ни продължава участието си във Втората световна война на страната на Антихитлеристката коалиция с окупацията на съветски войски, а в последствие в създадената контролна комисия. Тази окупация продължава до 1947 година. \r\nЛивия НИНОВА", "date": "2019.09.09", "title": "Д-р Биляна Карадакова, РИМ – Благоевград: Деветосептемврийският преврат е извършен точно в дванадесетия час с назначаването на ново правителство, начело на което е Кимон Георгиев"}
{"url": "http://www.focus-news.net/news/2019/09/09/2696834/mestnata-vlast-prez-poslednite-tri-mandata-e-poveche-partiyna-otkolkoto-grazhdanska-obzor.html", "text": "Местната власт през последните три мандата е повече партийна, отколкото гражданска. Сравнявайки изборите от 2007 г., 2011 г. и 2015 г. се откроява ясна тенденция за увеличение на броя на спечелилите кметове на областни градове, издигнати от ПП ГЕРБ. През 2007 г. те са 8, 2011 г. – 14, а през 2015 г. – 21.  \r\nОт друга страна спечелилите кметове на областни градове, издигнати от БСП през 2007 и 2011 са четирима и нито един за 2015. Подаването на оставка на 43-то народно събрание повлия негативно на БСП на последвалите през 2014 г. парламентарни и през 2015 г. местни избори. Негативната тенденция бе спряна с изборите за президент, а след тях БСП успя да възстанови част от позициите си. Изборите за евродепутати също отбелязаха напредък за левицата, защото тя бе единствената партия, която успя да получи повече гласове спрямо предходните такива избори.  \r\nДПС успяват да печелят местните изборите в Кърджали три последователни пъти още на първи тур, но успехът на партията в надпреварата за кметове на областни градове остава само в този район.  \r\nИнтересна е тенденцията на „изчезване“ на спечелилите кандидати, издигнати от инициативни комитети. В областните градове през 2007 г. – те са 9, през 2011 г. – 3, а през 2015 г. – само 1. На последните местни избори инициативен комитет успява да спечели единствено в Пазарджик при това за трети последователен път.  \r\nБроят на спечелилите, издигнати от коалиции от партии, също намалява постепенно от 5 през 2007, на 4 през 2011, на 3 през 2015. \r\nПрез годините се наблюдава увеличение на победите на първи тур – от 6 победи на първи тур през 2007 г. на 14 през 2015 г., като единайсет от тях за ГЕРБ, две за коалиции и една за ДПС.  \r\nИзводите от резултатите през последните 12 години сочат, че ГЕРБ все повече затвърждават „хегемонията си“ в областните градове, а това се доказва с увеличението на броя спечелилите кметове, които са издигнати от партията и отбелязват победи още на първи тур. Наред с това от кръга на кметовете на областни градове постепенно изчезват издигнатите от инициативни комитети. \r\nИзборите в София тази есен предвещават сблъсък между настоящия кмет Йорданка Фандъкова и бившият омбудсман Мая Манолова. Ранните прогнози показват, че се очертава за пръв път от 2003 г. насам в столицата да се проведе втори тур на местни избори, но е трудно да се предскаже, от кого ще бъде спечелен. БСП не са имали кмет в столицата от 1990 г. насам, а Фандъкова е начело на изпълнителната власт в общината вече 10 години. Манолова се радва на широка публична подкрепа, но не е напълно ясно, доколко тя е съсредоточена в столицата. В София има тенденция партии, които попадат в определението „градска десница“ да получават резултати в порядъка на 10%, но на тези избори влияние ще окажат и организации, изградени върху социалните мрежи, които все повече набират публичност.  \r\nМестните избори на 27 октомври ще отговорят на два основни въпроса: ГЕРБ достигнали ли са своя пик в броя на кметовете на областни градове и възможна ли е смяна на управлението в столицата? \r\nСлав Механджийски", "date": "2019.09.09", "title": "Местната власт през последните три мандата е повече партийна, отколкото гражданска (ОБЗОР)"}
{"url": "http://www.focus-news.net/news/2019/09/09/2696836/pleven-35-godishen-mazh-e-zadarzhan-za-napadenie-na-politseyski-sluzhiteli-v-cherven-bryag.html", "text": "35-годишен мъж е задържан за нападение на полицейски служители в Червен бряг. Това съобщиха от пресцентъра на  МВР . Сигналът за нарушение на нощна тишина е подаден на 7 септември в 0.10 часа в полицията в Червен бряг. Съобщено е за нарушение на нощна тишина на улица „Ильо войвода\" в града. На адреса са изпратени полицейски служители, които установили на място около 25 души, агресивно настроени и повечето от тях в нетрезво състояние. Незабавно са пренасочени допълнителни полицейски сили от областната дирекция. Един от тълпата, въоръжен с вила, тръгнал срещу полицейските служители. Въпреки многократните предупреждения и произведения със стоп патрон изстрел във въздуха, 59-годишният не спрял атаката и нанесъл удар с вилата на полицейски инспектор, причинявайки му натъртване и изкълчване на ставата на палец на дясна ръка. След оказана медицинска помощ служителят е освободен. В самозащита той е произвел три изстрела със стоп патрони, използвайки служебното си оръжие. 59-годишният е транспортиран в болнично заведение и настанен в хирургично отделение без опасност за живота. Задържан за срок до 24 часа е 35-годишен участник в инцидента. На място е извършен оглед. По случая е образувано досъдебно производство, уведомена е прокуратурата. Действията по разследването продължават.", "date": "2019.09.09", "title": "Плевен: 35-годишен мъж е задържан за нападение на полицейски служители в Червен бряг"}
{"url": "http://www.focus-news.net/news/2019/09/09/2696833/afp-v-novata-ek-shte-ima-pochti-po-raven-broy-mazhe-i-zheni.html", "text": "В новия състав на Европейската комисия ще има 13 жени и 14 мъже. Така новият председател на изпълнителния орган на Общността Урсула фон дер Лайен изглежда ще изпълни целта си за полово равенство в Брюксел, коментира  AFP . \r\nРазпределението на постовете по пол бе обявено ден, преди германският християндемократ да представи новия състав на Комисията от членове на 27-те страни-членки на ЕС. \r\n \r\n Тереза Герова", "date": "2019.09.09", "title": "AFP: В новата ЕК ще има почти по равен брой мъже и жени"}
{"url": "http://www.focus-news.net/news/2019/09/09/2696839/nfsb-shte-vnese-v-tsentralnata-izbiratelna-komisiya-dokumentite-si-za-uchastie-v-izborite-za-mestni-organi-na-vlastta-na-10-septemvri.html", "text": "Ръководството на Националния фронт за спасение на България ще внесе в Централната избирателна комисия документите си за участие в изборите за местни органи на властта на 10 септември. Това съобщиха от пресцентъра на  НФСБ . Партията ще подаде документи в ЦИК в 12.30 часа.", "date": "2019.09.09", "title": "НФСБ ще внесе в Централната избирателна комисия документите си за участие в изборите за местни органи на властта на 10 септември"}
{"url": "http://www.focus-news.net/news/2019/09/09/2696843/pp-ataka-parlamentarnata-grupa-obedineni-patrioti-nfsb-ataka-i-vmro-tryabva-da-bade-zalichena-v-registrite-na-narodnoto-sabranie.html", "text": "Парламентарната група „Обединени патриоти – НФСБ, АТАКА и ВМРО” да бъде заличена в регистрите на Народното събрание и депутатите от партиите на Каракачанов и Симеонов да бъдат обявени за независими. Писмо с такова искане изпратиха народните представители от ПП „Атака“ до председателя на парламента Цвета Караянчева, съобщиха от пресцентъра на  партията . Основание за реакцията им е изключването на лидера на „Атака“ и основател на коалицията Волен Сидеров и колегите му Десислав Чуколов и Павел Шопов, както и последвалото напускане на останалите депутати от т. нар. парламентарна група на ОП. \r\nВ мотивите си до председателя на НС те се позовават на Коалиционното споразумение между трите партии, където в чл. 16 изрично е записано името на ПГ. След изваждането на АТАКА от формацията името на парламентарната група автоматично става юридически нелегитимно и следва заличаването ѝ в специалния регистър на парламента по смисъла на чл. 14, ал. 2 от Правилника за организацията и дейността на НС. \r\nСпоред тях в момента се прави опит да се обяви за легитимна парламентарна група, която след изваждането на „Атака“ вече не съществува.  \r\n„В тази насока вече се правят опити тихо, кротко и незабележимо да се прелегитимира с всички произтичащи от това последици несъществуващ, от гледна точка на правото и текстовете на Правилника, субект в 44-то Народно събрание”, пишат депутатите от „Атака“. \r\nМеждувременно те настояват да бъдат спрени всякакви разпоредителни и фактически действия, последвали освобождаването на Волен Сидеров от председателското място, до решаване на казуса.", "date": "2019.09.09", "title": "ПП „Атака“: Парламентарната група „Обединени патриоти – НФСБ, АТАКА и ВМРО” трябва да бъде заличена в регистрите на Народното събрание"}
{"url": "http://www.focus-news.net/news/2019/09/09/2696844/veliko-tarnovo-dvama-dushi-sa-postradali-pri-katastrofa-na-pat-sofiya-varna-v-rayona-na-selo-ovcha-mogila.html", "text": "Двама души са пострадали при катастрофа на път София - Варна в района на село Овча могила. Това съобщи за  Радио „Фокус” - Велико Търново  Марияна Христова, говорител на Областна дирекция на МВР. Катастрофата затруднява движението по пътя София - Русе в района на свищовското село Овча могила. По първоначална информация при изпреварване са се ударили два леки автомобили, водачите, на които са леко пострадали. Екипи на Районно управление - Свищов регулират движението. Причините са в процес на изясняване. Пътуващите в това направление да преминават през мястото на произшествието с повишено внимание.", "date": "2019.09.09", "title": "Велико Търново: Двама души са пострадали при катастрофа на път София - Варна в района на село Овча могила"}
{"url": "http://www.focus-news.net/news/2019/09/09/2696840/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. В първите минути от днешното издание ще Ви представим актуална информация, свързана със заболяването африканска чума по свинете и кампанията, проведена от Областна епизоотична комисия – Благоевград в община Петрич, където се оказва, че има най-голям брой отглеждани домашни свине, както и ферма тип А.  \r\nВеднага след това ще насочим вниманието Ви към рубриката „Петрич в историята на България“, за да си поговорим повече за така нареченото Кръстовденско въстание, което е част от Илинденско-Преображенското въстание, което избухва през лятото на 1903 година.  \r\nВъв втората част на предаването ще обърнем внимание на инициатива, свързана с поставянето на трето метално сърце за събиране на капачки в Петрич.  \r\nВ последните минути от изданието очаквайте и информация за това как премина първото издание на Фестивала на мюзикъла и оперетата, който се проведе в Петрич на 6 и 7 септември. \r\n \r\n Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Ливия Нинова.", "date": "2019.09.09", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/09/09/2696837/kyustendil-75-godini-ot-sabitiyata-na-9-ti-septemvri-1944-godina-byaha-otbelyazani-v-grada.html", "text": "75 години от събитията на 9-ти септември 1944 година бяха отбелязани в града, предаде репортер на  Радио „Фокус” – Кюстендил .На събитието присъстваха представители на Българския антифашистки съюз, на БСП и други. В двора на Регионалния исторически музей, където се състоя отбелязването, присъстваха народният представител от БСП Валери Жаблянов, както и председателят на общинската организация на партията Росен Раденков. „Това е един от най-паметните в съвременната ни история ден. Слънчевият септемврийски ден ще остане в народната памет като ден на свободата, независимо от многобройните лични драми. Девети септември е дата с висока историческа цена”, каза в словото си Емилия Васева, председател на БАС – Кюстендил. Според Росен Раденков отбелязването на тази дата не е само една отговорност към историческата истина, но е и един съдържателен политически акт. „С това ние рязко се разграничаваме от съвременните форми на фашизъм, расизъм и авторитарно управление”, каза Раденков. По думите му никой не може да оспори онова, което се е случило след 9-ти септември 1944 година. „Нашата партия днес трябва категорично да защити 9-ти септември, още по-категорично от начина по който го прави в момента”, каза народният представител Валери Жаблянов. \r\n \r\nВенцеслав ИЛЧЕВ", "date": "2019.09.09", "title": "Кюстендил: 75 години от събитията на 9-ти септември 1944 година бяха отбелязани в града"}
{"url": "http://www.focus-news.net/news/2019/09/09/2696838/ansa-italiya-dzhuzepe-konte-obeshta-nov-sezon-na-reformi-predi-parviya-vot-na-doverie-kam-kabineta-mu.html", "text": "Министър-председателят на Италия Джузепе Конте заяви в Долната камара, че новото му правителство ще се стреми да прокара „нов сезон на реформи“. Съответното премиерът подчерта при представяне на програмата си преди първия от два вота за доверие, с които изпълнителната власт трябва да преодолее в парламента, отбелязва италианската информационна агенция  ANSA . \r\nВторото правителство на Конте е съставено на база съюза между Движение „Пет звезди“ и лявоцентристката Демократическа партия (ПД). Двете партии, които са традиционни съперници, сключиха пакт, след като лидерът на „Лига“ и бивш министър на вътрешните работи Матео Салвини излезе от първото правителство на Конте миналия месец. Последният увери каза, че новото му правителство ще се отличава с „трезвост и строгост, така че нашите съграждани да могат да гледат на институциите с обновена вяра“. \r\nКонте каза, че „предизвикателството на вътрешния фронт“ е „разширяване на участието в  работата на сегменти от населението, които досега са били изключени. Тези (сегменти) са концентрирани преди всичко сред младите хора и жените, особено в Южна Италия“. \r\n \r\n \r\n Тереза Герова", "date": "2019.09.09", "title": "ANSA (Италия): Джузепе Конте обеща „нов сезон на реформи“ преди първия вот на доверие към кабинета му"}
{"url": "http://www.focus-news.net/news/2019/09/09/2696842/broyat-na-obshtinskite-savetnitsi-v-kyustendil-i-dupnitsa-ostava-bez-promyana-za-sledvashtiya-mandat.html", "text": "Броят на общинските съветници в Кюстендил и Дупница остава без промяна за следващия мандат, предаде репортер на  Радио „Фокус” – Кюстендил . Общинските избирателни комисии са утвърдили мандатите в двата общински съвета, които ще бъдат структурирани след приключване на предстоящите местни избори. Съгласно справка в сайта на Главна дирекция „Гражданска регистрация и административно обслужване” към 16 юли 2019 година, населението на общината е 79 620 души, което определя 37 мандата за общински съветници в община Кюстендил, които следва да бъдат разпределени в изборите на 27 октомври 2019 година. Съгласно справката за община Дупница – населението е 50 405 души и това определя 33 мандата за предстоящия Общински съвет. \r\n \r\nВенцеслав ИЛЧЕВ", "date": "2019.09.09", "title": "Броят на общинските съветници в Кюстендил и Дупница остава без промяна за следващия мандат"}
{"url": "http://www.focus-news.net/news/2019/09/09/2696841/sky-news-britanskiyat-parlament-preustanovyava-rabota-kasno-vecherta.html", "text": "Парламентът на Обединеното кралство ще преустанови работа за срок от един месец, считано от понеделник вечер, предава британският телевизионен канал  Sky News . \r\nСъответното потвърди говорител на британския премиер Борис Джонсън, който разпореди пророгацията в опит да възпрепятства действията на депутатите, блокиращи стратегията му за излизане на страната от структурите на Общността.  \r\nСпирането на работата на британския парламент ще взезе в сила, независимо от изхода на повторното гласуване за провеждане на предсрочни парламентарни избори във Великобритания, допълни говорителят. \r\n \r\n Тереза Герова", "date": "2019.09.09", "title": "Sky News: Британският парламент преустановява работа късно вечерта"}
{"url": "http://www.focus-news.net/news/2019/09/09/2696845/afp-dzhuzepe-konte-prizovava-za-reformirane-na-pakta-za-stabilnost-i-rastezh.html", "text": "Министър-председателят на Италия Джузепе Конте призова за промяна в правилата на Европейския съюз, ограничаваща нивата на дефицита на отделните страни до три процента от БВП. Съответното той предложи преди вота за доверие в парламента за новото му правителство, подчертава  AFP . \r\n„Също така трябва да подобрим Пакта за стабилност и растеж и неговото прилагане, да опростим правилата, да избегнем цикличните ефекти и да подкрепим инвестициите\", заяви Конте пред долната камара на парламента във връзка с правилата, които ограничават европейските правителствени бюджети, включително този на силно задлъжнялата Италия. \r\n \r\n Тереза Герова", "date": "2019.09.09", "title": "AFP: Джузепе Конте призовава за реформиране на Пакта за стабилност и растеж"}
{"url": "http://www.focus-news.net/news/2019/09/09/2696848/sport-krasimir-balakov-smenya-pochti-tseliya-sastav-na-balgariya-za-kontrolata-s-eyre.html", "text": "Селекционерът на националния отбор на България по футбол Красимир Балъков ще смени почти целия състав на тима за контролата с Ейре, която ще се играе утре вечер в Дъблин от 21:45 часа.  \r\nБалъков пристигна в ирландската столица в неделя с група от 24 играчи, като 11-те, които стартираха мача с Англия (завършил с 0:4), проведоха възстановителна тренировка. Останалите футболисти проведоха тактическо занимание, което продължи около 90 минути. Целият тим тренира ще тази вечер на „Авива Стейдиъм\", след което ще стане ясно колко от титулярите срещу англичаните ще играят в Дъблин. Балъков и щабът му мислят да направят поне 7-8 промени. \r\nОчаква се дебют да направят вратарят Христо Иванов, Георги Пашов и Васил Панайотов. Завърналите се в състава Георги Миланов и Георги Терзиев също се очаква да запишат първи минути под ръководството на Красимир Балъков, а Божидар Краев би трябвало да води атаката. Ще бъде преценено и за участието на Ивелин Попов.", "date": "2019.09.09", "title": "Спорт: Красимир Балъков сменя почти целия състав на България за контролата с Ейре"}
{"url": "http://www.focus-news.net/news/2019/09/09/2696846/anna-shehtova-fotograf-na-10-septemvri-otkrivame-izlozhbata-s-litsata-na-seriala-otkradnat-zhivot-na-peshehodniya-most-na-teh-park-kogato-shte-bade-predstavena-i-knigata-s-fotografiite.html", "text": "На 10 септември от 17.00  часа откриваме изложбата с лицата на сериала „Откраднат живот“ на пешеходния мост на ТЕХ Парк, когато ще бъде представена и книгата с фотографиите. Това съобщи за  Агенция „Фокус“  фотографът Анна Шехтова. „Аз бях на поканена от екипа на  Евтим Милошев „Дрийм тийм“ да участвам в процеса на заснемане на сериала „Откраднат живот“. Като първоначално идеята беше да се снима бекстейдж кадри по време на снимките, но малко по-късно ми дойде идеята да направим съвместна изложба с портрети на едни от най-популярните лица на българското кино. Той ми даде шанса да присъствам заснемането на седми сезон на сериала“, обясни тя. „Самият процес беше доста дълъг, тъй като не живея в България и трябваше да пътувам конкретно, за да присъствам снимките и се отложи доста време. А и технически си изискваше дълго време, докато го реализираме като свършен проект.  Аз работя в чужбина, в Дубай снимам, там наблюдавам една тенденция за популяризиране на фотографията чрез публикуване на луксозни издания с фотографии“, допълни още Шехтова. „Възникна ми идеята да публикуваме към самата изложба едно луксозно издание с фотографиите на актьорите. Аз настоях да включим и фотографии на част от екипа, тъй като те са много важен факт при заснемането на сериала и наистина трябва да присъстват в тази книга.  Сериалът „Откраднат живот“ е изключително популярен в България и се радва на огромна популярност сред феновете. Целта беше да се представи чрез фотографии популярните български лица от българското кино и по този начин да се запечата чрез портрети техните емоции. Тези портрети са емоционални състояния на актьорите в процеса на работа\", разказа тя за целта на изложбата.  \r\nТеодора ПАТРОНОВА", "date": "2019.09.09", "title": "Анна Шехтова, фотограф: На 10 септември откриваме изложбата с лицата на сериала „Откраднат живот“ на пешеходния мост на ТЕХ Парк, когато ще бъде представена и книгата с фотографиите"}
{"url": "http://www.focus-news.net/news/2019/09/09/2696847/liderat-na-abv-rumen-petkov-pozdravi-dmitriy-medvedev-za-rezultatite-na-edinna-rusiya-na-mestnite-regionalni-izbori-v-stranata.html", "text": "Лидерът на АБВ Румен Петков поздрави министър-председателя на Руската федерация и председател на „Единна Русия\" Дмитрий Медведев за резултатите от местните регионални избори в страната. Това съобщиха от пресцентъра на  ПП АБВ . Петков изпрати писмо до Медведев, чрез което изразява огромното си задоволство от новината за постигнатите резултати на изборите в Руската федерация, които се проведоха на 8 септември 2019 г.  \r\n„В духа на дългосрочната стратегия за партньорство между нашите две държави, позитивната динамика на руско-българските взаимоотношения, както и въз основа на подписания между нашите две партии Меморандум за подкрепа, съвместни намерения и сътрудничество за укрепване на добросъседските ни отношения, Ви желая стабилни успехи, мъдри решения, правилен и конструктивен избор във всяко Ваше начинание! Искрено се надявам, че ще имате възможността да подпишете най-стойностните документи, ползвайки паметната химикалка по случай 140–та годишнина от установяването на дипломатическите отношения между Русия и България, която Ви подарих в знак на искрени приятелски отношения, както и че патриотичният календар, датиращ от 3 март, ще намери достойно място във Вашето работно пространство. Приемете нашия сърдечен дружески поздрав!\", се посочва още в писмото, изпратено от Румен Петков.", "date": "2019.09.09", "title": "Лидерът на АБВ Румен Петков поздрави Дмитрий Медведев за резултатите на „Единна Русия“ на местните регионални избори в страната"}
{"url": "http://www.focus-news.net/news/2019/09/09/2696851/po-initsiativa-na-emil-radev-v-ep-shte-se-provede-izslushvane-otnosno-evrostrategiya-za-borbata-s-koruptsiyata-i-organiziranata-prestapnost.html", "text": "Комисията по граждански свободи, правосъдие и вътрешни работи (LIBE) на Европейския парламент одобри предложението на българския евродепутат от ГЕРБ/ЕНП и зам.-председател на парламентарната комисия Емил Радев за провеждане на изслушване на тема „Към обща стратегия на ЕС за борбата с корупцията и организираната престъпност – укрепване на инструментите и засилване на сътрудничество между съответните участници”. Това съобщиха от пресцентъра на  ПП ГЕРБ . Изслушването, което ще се проведе през ноември, цели да се обсъди необходимостта от разработване на цялостна стратегия и подход за борба с корупцията и организираната престъпност на общоевропейско ниво. Подобряването на трансграничното сътрудничество, преодоляването на пропуските в борбата срещу организираната престъпност и корупцията, прилагането на по-добър надзор и разработването на цялостна политика за предотвратяване на бъдещи пропуски ще бъдат само част от темите, за които ще се търси европейско решение по време на изслушването. Сред поканените експерти, които ще обменят опит и знания с евродепутатите, ще бъдат новият представител на Европейската комисия, отговорен за този ресор, както и специалисти от Генерална дирекция  \r\n„Миграция и вътрешни работи” на ЕК. Представители на Европол, Евроджъст, на неправителствения сектор също ще имат думата при търсенето на европейско решение за борбата с корупцията и организираната престъпност.", "date": "2019.09.09", "title": "По инициатива на Емил Радев в ЕП ще се проведе изслушване относно евростратегия за борбата с корупцията и организираната престъпност"}
{"url": "http://www.focus-news.net/news/2019/09/09/2696850/diana-stefanova-obshtina-blagoevgrad-landshaftniyat-ni-proekt-za-izgrazhdane-na-zeleni-poyasi-tseli-po-dalgosrochna-viziya-otnosno-proektiraneto-i-izgrazhdaneto-na-zelena-sistema.html", "text": "Ландшафтният ни проект за изграждане на зелени пояси цели по-дългосрочна визия по отношение на проектирането и изграждането на зелената система. Това каза за  Радио „Фокус“ – Пирин  Диана Стефанова, главен еколог на Община Благоевград, по повод одобрен ландшафтен проект от Експертен съвет по устройство на територията. Тя отбеляза, че на този етап, от гледна точка на надграждането на вече съществуваща растителност, ще започнат работа по уличното озеленяване и обновяване на основните пътни артерии. „В Благоевград това са булевардите: „Св.св. Кирил и Методий“, „Св. Димитър Солунски“, „Васил Левски“, „Джеймс Баучер“, „Александър Стамболийски“, „Пейо Яворов“. Проектът ще обхване и улиците: „Иван Михайлов“, „Цар Симеон“, „Промишлена“, „Симеон Радев“. Може би пропускам някои места, но именно това е уличната мрежа, която поема основният автомобилен трафик“, каза още Диана Стефанова. \r\nТя добави, че основната цел, освен естетическото подобряване на нашата градска среда, на зелената екосистема, е и едно бъдещо намаляване на  емисиите от фини прахови частици в атмосферния въздух. „Площните обекти, които ще бъдат облагородени са: зелените площи на изходите  на града  в посока град София и ГКПП „Кулата – Промахон“, както и района около Старите гробища. Голямата ни амбиция е на следващ етап проекта да бъде надграждан, така че да може да обхване цялата зелена система“, подчерта Диана Стефанова. \r\nЛивия НИНОВА", "date": "2019.09.09", "title": "Диана Стефанова, Община Благоевград: Ландшафтният ни проект за изграждане на зелени пояси цели по-дългосрочна визия относно проектирането и изграждането на зелена система"}
{"url": "http://www.focus-news.net/news/2019/09/09/2696849/kardzhali-mezhdunaroden-ekologichen-festival-zelena-valna-21-vek-shte-se-sastoi-v-grada-na-19-i-20-septemvri.html", "text": "С Презентация под надслов \"Планиране и реагиране в административни и образователни институции за защита от терористична заплаха\" ще започнат практическите занятия в рамките на международния екологичен фестивал „Зелена вълна – 21 век“. Европейската комисия, фондация „Европейски екологичен фестивал” и община Кърджали организират  за поредна девета година образователния модул, съобщи Невена Праматарова, директор на фондация“ Европейски eкологичен фестивал”, предаде кореспондент на   Радио „Фокус“  .  Откриването на екологичния фестивал ще се състои на 19 септември в голямата зала на Общински център за култура и младежки дейности-Кърджали в 10.00 часа. и ще продължи до 20 септември 2019 г. Очаква се в него да вземе участие Бойко Благоев, ръководител отдел Комуникации на Представителството на Европейската комисия в България. Ще бъдат проведени практически занятия за реагиране при кризисни ситуации, причинени от терористични актове, природни бедствия и аварии. Ще бъдат представени и филми за екологията на земята. „Инициативата е част от 14-то издание на Международния екологичен фестивал „Зелена вълна – 21 век” за филми и телевизионни програми, посветени на екологията и опазването на околната среда. Партньорът Български антарктически институт  премиерно ще излъчи на 19 септември  новия  документален филм „Полярни изследователи” на БАИ с автор Мария Чернева\". \r\nВ  10.00 ч. на 19 септември фестивалът се открива с фотоизложбата „Антарктида” на Българския антарктически институт. Документалната експозиция е посветена на 60-та годишнина от подписването на Договора за Антарктида и 20 години от приемането на България за пълноправен консултативен член на Договора, наред с още 29 страни. През целия ден  на 19-ти септември  и 20 септември до обяд ще бъдат целодневно представени и специализирани продукции с образователна и превантивна цел срещу природни бедствия и аварии на водещи европейски и български медии, институции и неправителствени организации, участвали в изданията на Европейския екологичен фестивал „Зелена вълна – 21 век“. Предвидено е и разпространение на  информационни материали сред населението и училищата в община Кърджали.  \r\nСледобед на 19 септември 2019 г. в сградата и района на в Професионална гимназия по селско и горско стопанство ще се състои Презентацията \"Планиране и реагиране в административни и образователни институции за защита от терористична заплаха\", както и ще се проведе Практическо занятие под надслов \"Действие на застрашените и на  силите от единната спасителна система при ликвидиране на обгазяване, причинено от терористична дейност“. Водещ координатор на тези прояви е Димитър Разкалински, началник сектор \"УОМП\" в община Кърджали, заедно с  експерти от регионалните структури на НС “Пожарна безопасност и защита на населението“ - МВР, БЧК,Дирекция „Национална система 112“ – МВР. Обучението  по практически мерки и действия за подготовка на населението в критична среда се планира да се проведе с  масовото участие на стотици ученици и техните преподаватели от училища от община Кърджали, както и за населението от общината и региона. \r\nНа 20 септември 2019г. в Бизнесинкубатор – Кърджали ще се проведе и традиционната среща-дискусия с населението и младите хора за реагиране и справяне в критични ситуации,причинени от терористични актове, природни бедствия и аварии  с участието на експерти от НС “Пожарна безопасност и защита на населението“ – МВР, БАН, НБУ,Асоциация на сухопътните войски на България, сектор „Ук и ОМП\" при община Кърджали, БЧК.  \r\nТемите на лекциите са \"Приложение на космическите технологии при локализация на терористични действия довеждащи до пожари и обгазявания\" и \"Реагиране при инциденти за сигурността.Оцеляване при терористична атака“ на  проф. Лъчезар Филипов, ръководител секция \"Астрофизика на високите енергии\", Институт за космически изследвания и технологии при БАН и на г-н Илия Антонов, експерт сигурност и защита, хоноруван преподавател в НБУ, департамент „Национална и международна сигурност“, програма „Противодействие на престъпността и тероризма“.  \r\nДарина ДЕЕНИЧИНА", "date": "2019.09.09", "title": "Кърджали: Международен екологичен фестивал „Зелена вълна – 21 век” ще се състои в града на 19 и 20 септември"}
{"url": "http://www.focus-news.net/news/2019/09/09/2696852/mvnr-na-frantsiya-nastapi-momentat-za-otslabvane-na-naprezhenieto-s-rusiya.html", "text": "Министърът на външните работи на Франция Жан Ив Ле Дриан призова за отслабване на напрежението с Русия, предава  AFP . \r\nСъответното изявление първият дипломат на Париж направи след среща в Москва с представили на Министерството на външните работи на Руската федерация. „Настъпи времето, моментът е подходящ, за да работим за ограничаване на недоверието\", заяви Ле Дриан по време на пресконференцията в руската столица. \r\n \r\n Тереза Герова", "date": "2019.09.09", "title": "МВнР на Франция: Настъпи моментът за отслабване на напрежението с Русия"}
{"url": "http://www.focus-news.net/news/2019/09/09/2696853/smolyan-chepelare-shte-otbelezhi-s-bogata-programa-55-godini-ot-obyavyavaneto-si-grad-na-14-i-15-septemvri.html", "text": "Чепеларе ще отбележи с богата програма 55 години от обявяването си град на 15 септември. Това каза за  Радио „Фокус“ – Смолян  Нели Нанчева – младши експерт „Масови комуникации и култура“ в Община Чепеларе. До обявяването на Чепеларе за град се стига на 15 септември 1964 година след обнародване на указ в Държавен вестник, припомни тя. „Празничните чествания ще се състоят на 14 и 15 септември. Програмата започва на 14 септември с представяне на творчеството на Бойка Присадова и 75-години от рождението й. В същия ден ще има и паметна вечер, озаглавена „Чепеларе – от дълбока древност до наши дни“. Предвижда се и провеждането на Мароканска вечер, в която ще бъдат представени културата и традициите на Мароко.  \r\nНа 15 септември, денят ще започне с откриване на изложба от стари снимки на Чепеларе в Народно читалище „Родопска искра 1880“. Празничната програма ще бъде официално открита в 16.30 на площад „Олимпийски“, където ще има и презентация „Да знаем и помним Чепеларе през вековете“, поясни Нанчева. Тя допълни, че от 17.30 часа ще има театрален етюд на детския театрален състав към читалището, който се нарича „Чепеларски шенлици“. По-късно от 18 часа на площада в Чепеларе ще има празничен концерт на Христо Кидиков и „Тоника – Домини“. Вечерта ще завърши с празнична заря „Светлина под звездите на Чепеларе“, каза още Нанчева. \r\nНели ГЕРГЬОВСКА", "date": "2019.09.09", "title": "Смолян: Чепеларе ще отбележи с богата програма 55 години от обявяването си град на 14 и 15 септември"}
{"url": "http://www.focus-news.net/news/2019/09/09/2696855/kyustendil-v-dupnitsa-zapochva-polaganeto-na-nova-ulichna-markirovka.html", "text": "В Дупница започва полагането на нова улична маркировка. Това съобщи за  Радио „Фокус” – Кюстендил  Христо Апостолов, пресаташе на Община Дупница. В следващите дни приоритетно ще се работи в районите около училищата и детските градини, предвид стартиращата учебна година от следващата седмица. По-голямата част от града е вече рехабилитирана и това дава възможност поетапно да се маркират главните улици и пешеходни пътеки. Основно ще се работи през нощта, за да не се пречи на движението на моторните превозни средства. След приключване на маркировката в града, ще се продължи с тази дейност по селата. „От днес стартира и второто миене на улиците в града, което се извършва традиционно всяка година по два пъти – през пролетта и в края на лятото. Графикът вече е изготвен и ще се работи по него”, каза Христо Апостолов. \r\n \r\nВенцеслав ИЛЧЕВ", "date": "2019.09.09", "title": "Кюстендил: В Дупница започва полагането на нова улична маркировка"}
{"url": "http://www.focus-news.net/news/2019/09/09/2696854/sergey-lavrov-stremezhat-na-parizh-za-zasilvane-na-dialoga-s-moskva-otgovarya-na-interesite-na-rusiya.html", "text": "Инициативите на френския президент Еманюел Макрон за засилване на сътрудничеството с Русия на световната сцена са изцяло в интерес на Москва. Това увери първият дипломат на Москва Сергей Лавров, откривайки среща на външните министри и Министерството на отбраната на двете страни във формат „2+2“, предава  TACC . \r\n„Ние положително приехме идеите, които бяха представени от президента на Френската република на 27 август на среща на френски посланици. Фокусът на тези инициативи върху засилване на руско-френското сътрудничество на световната сцена в контекста на нашите усилия за колективно разрешаване на всички съвременни проблеми напълно отговаря на позицията на президента [Владимир] Путин и са в интерес на Руската федерация“, подчерта Лавров. \r\nИзказвайки се на среща на френски посланици на 27 август, седмица след среща с Путин във Форт Брегансон, Макрон заяви, че ерата на западното господство в света приключва отчасти във връзка с „укрепването на новите сили\". В речта си Макрон изрази увереност, че развитието на партньорството с Русия е необходимо, за да се създаде „нова архитектура на доверие и сигурност в Европа“. \r\n \r\n Тереза Герова", "date": "2019.09.09", "title": "Сергей Лавров: Стремежът на Париж за засилване на диалога с Москва отговаря на интересите на Русия"}
{"url": "http://www.focus-news.net/news/2019/09/09/2696856/evrodeputatat-eva-maydel-i-obshtina-veliko-tarnovo-s-initsiativa-za-nasarchavane-na-cheteneto.html", "text": "Българският евродепутат от ГЕРБ/ЕНП Ева Майдел и Община Велико Търново започнаха инициатива в града, насърчаваща четенето, съобщиха от пресцентъра на  ГЕРБ . В парк „Дружба“ беше поставена открита библиотека за свободна размяна на книги от граждани. В нея има разнообразни книги за хора с различни интереси, които могат свободно да се вземат, прочитат и разменят.  \r\n„Българите обичат да четат, но не всеки може да си позволи да купи и съхранява всяка книга, която му харесва. Идеята на тази своеобразна открита читалня е всеки да взима, но и да оставя книги, които е прочел, за да може винаги да има интересни и нови заглавия. Това е и начин да насърчим младите, които прекарват време на открито в парка, да се поинтересуват и да прекарват повече време с книга в ръка.“ Това заяви Ева Майдел, която има информационен офис във Велико Търново и осъществява редица инициативи в града и областта. \r\n„Община Велико Търново и екипът на кмета инж. Панов за пореден път показват своя ангажимент към насърчаване на образователните и културните дейности в града. Успоредно с инвестициите в модернизиране на училищата и детските градини, това е последователна и отговорна политика за по-добро образование в региона.“ Това допълни българският евродепутат.", "date": "2019.09.09", "title": "Евродепутатът Ева Майдел и Община Велико Търново с инициатива за насърчаване на четенето"}
{"url": "http://www.focus-news.net/news/2019/09/09/2696862/d-r-emiliya-baeva-zam-kmet-na-obshtina-dobrich-do-kraya-na-mesets-oktomvri-se-ochakva-vsichki-obshtinski-detski-yasli-v-grada-da-imat-novi-i-moderni-ogradi.html", "text": "До края на месец октомври се очаква всички общински детски ясли в града да имат нови и модерни огради. Това съобщи на брифинг в Общината д-р Емилия Баева, зам.-кмет „Хуманитарни дейности“, предаде кореспондентът на  Радио „Фокус” – Варна . За ремонт на детски ясли Община град Добрич е заделила тази година около 180 хиляди лева в рамките на Капиталовата програма. Това съобщи заместник-кметът. Най-мащабният ремонт, който се извършва през годината, е в Детска ясла №6. Обновена е и южната фасада на Детска ясла №4 с подкрепата на дарител. Сменена е също част от дограмата. В Детска ясла „Пролет“ продължава ремонтът от миналата година. Сменена е дограмата на Детска ясла №6.  Ремонт на покриви е направен там, където е нужно, допълни д-р Баева. Около 400 са децата, които се очаква да посещават общинските детски ясли през новата учебна година. Расте броят на малчуганите в детските ясли в града, което Общината отчита като положителна и радваща тенденция.  \r\nЖулиета НИКОЛОВА", "date": "2019.09.09", "title": "Д-р Емилия Баева, зам.-кмет на Община Добрич: До края на месец октомври се очаква всички общински детски ясли в града да имат нови и модерни огради"}
{"url": "http://www.focus-news.net/news/2019/09/09/2696859/v-evropeyskiya-parlament-shte-bade-predstavena-izlozhba-posvetena-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": "На официална церемония в Европейския парламент в Брюксел на 10 септември 2019 г. ще бъде отбелязана 140-ата годишнина от Учредителното събрание и приемането на Търновската конституция, съобщиха от пресцентъра  Народното събрание . \r\nПредседателят на Народното събрание Цвета Караянчева и председателят на Европейския парламент Давид Сасоли ще открият в 18.00 часа в изложбено пространство „Атанас Буров“ изложбата „140 години от Учредителното събрание и приемането на Търновската конституция“, която представя факти за тези значими за България събития. Цвета Караянчева ще връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на ЕП.  \r\nСолисти на Пловдивската опера ще поздравят със свои изпълнения гостите на откриването. През 2019 г. Пловдив е европейска столица на културата.  \r\nПреди церемонията председателят на Народното събрание Цвета Караянчева и водената от нея парламентарна делегация ще разговаря с председателя на Европейския парламент Давид Сасоли. В състава на делегацията са заместник-председателят на Народното събрание д-р Нигяр Джафер и народните представители Галя Желязкова, Крум Зарков, Емил Димитров и Полина Христова.", "date": "2019.09.09", "title": "В Европейския парламент ще бъде представена изложба, посветена на 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/09/09/2696858/vladimir-petrov-bsp-ima-tri-vazmozhnosti-za-reshenie-na-problema-v-obelya-2.html", "text": "Кметът на \"Връбница\" и неговият екип се опитват да печелят време до изборите, а не да решат проблема на гражданите от \"Обеля\"-2. Това коментира кандидатът на БСП за кмет на района Владимир Петров по повод разразилия се с нова сила навръх 6-ти септември скандал със заграждане на частен имот в междублоково пространство, съобщиха от  БСП - София . Въпросният терен предизвика всекидневните протести на хората от квартала през цялото лято. Става въпрос за реституиран парцел в пространството между блоковете 244, 245 и 247 и срещу 257 в \"Обеля\"-2. \r\n\"Издаването на акт за забрана на каквото и да било строителство не е нищо друго, освен печелене на време от страна на управляващите. Това не е процедура, която би решила проблема на гражданите, коментира Владимир Петров. \"За колко време ще спрат строителството - за месец, два, пет... за година. Собственикът разполага с всички документи и има право да строи върху имота си. На какво основание ще го спрат?! Ако му откажат разрешение за строеж, той ще заведе дело, ще осъди общината и кой ще плаща?! Гражданите, разбира се! С данъците си!\", каза Петров. \r\nКандидатът на БСП за кмет на район \"Връбница\" обясни, че има три възможности за намиране на решение на проблема с частния парцел между блоковете в \"Обеля\"-2. \"Едното е промяна на ПУП-а, с което ще бъде спряно строителството в междублоковите пространства. Кметът на района в доклад до СОС може да предложи да бъде изменен ПУП-а, тъй като той в момента е в ущърб на гражданите, които живеят в блоковете, коментира Владимир Петров. - Вторият вариант е общината да замени имота на собственика с равен по стойност общински парцел на друго място на територията на София. Третият е общината да го отчужди, но да го плати на собственика на пазарна цена. Варианти има!\".  \r\nВладимир Петров добави, че управляващите в общината не са предприели никакви действия за изясняване на случая и за намиране на решение повече от два месеца. \"Заместник-кметът каза, че щели сега тепърва да изясняват статута на терена. А два месеца къде бяха? Защо досега не го направиха, след като на 8 юли започна всичко, попита кандидатът на БСП за кмет на \"Връбница\".  \"Очевидно, че от районната администрация не желаят да работят за промяна на ПУП-а. Най-вероятно имат друг интерес, но той не е този на гражданите. А работата на управляващите е да отстояват правата на хората. И когато има подобен казус - да направят всичко, за да намерят баланса на интересите. За да са доволни и собствениците на парцела, и гражданите, които живеят наоколо. Много е важно управлението да е прозрачно. Затова първата ми работа, когато стана кмет, ще бъде да започна разрешаването на проблемите със застрояването в междублоковите пространства на територията на района. И то заедно с гражданите\", добави още Петров.", "date": "2019.09.09", "title": "Владимир Петров, БСП: Има три възможности за решение на проблема в \"Обеля\"-2"}
{"url": "http://www.focus-news.net/news/2019/09/09/2696861/sergey-lavrov-moskva-i-parizh-shte-prodalzhat-satrudnichestvoto-si-za-zapazvane-na-yadrenoto-sporazumenie-s-iran.html", "text": "Русия и Франция възнамеряват допълнително да насърчават запазването на ядреното споразумение с с Иран. Това обяви първият дипломат на Москва Сергей Лавров, откривайки среща на външните министри и Министерството на отбраната на двете страни във формат „2+2“, предава  TACC . \r\n„Съгласихме се да продължим сътрудничеството, за да поддържаме Съвместния всеобхватен план за действие по иранската ядрена програма. По наши взаимно убеждение, на този план няма алтернатива\", подчерта Лавров.  \r\n \r\n Тереза Герова", "date": "2019.09.09", "title": "Сергей Лавров: Москва и Париж ще продължат сътрудничеството си за запазване на ядреното споразумение с Иран"}
{"url": "http://www.focus-news.net/news/2019/09/09/2696857/ansa-italiya-salvini-se-vklyuchi-v-demonstratsiya-sreshtu-novoto-pravitelstvo-nastoya-che-istinskata-italiya-protestira-pred-parlamenta.html", "text": "Председателят на партията „Лига“ и бивш министър на вътрешните работи Матео Салвини се включи в демонстрация пред долната камара на парламента, като увери, че участващите в акцията представляват „истинската Италия“, която иска предсрочни парламентарни избори в страната, предава информационната агенция  ANSA . \r\n„Днес разделението между затворения дворец и хората от улиците на Италия е очевидно\", подчерта Салвини. Бившият вътрешен министър обвини политиците, които – съгласно думите му, са се вкопчили в постовете си, като същевременно допълни, че „продължаваме да настояваме за чест и достойнство\". \r\nМеждувременно премиерът Джузепе Конте изнася реч пред Камарата на депутатите преди първия от двата вота за доверие към новия му кабинет. \r\n \r\n Тереза Герова", "date": "2019.09.09", "title": "ANSA (Италия): Салвини се включи в демонстрация срещу новото правителство, настоя, че „истинската Италия\" протестира пред парламента"}
{"url": "http://www.focus-news.net/news/2019/09/09/2696863/ek-navigatsionnata-spatnikova-sistema-galileo-na-es-dostiga-1-mlrd-potrebiteli-na-smartfoni.html", "text": "Утре европейската навигационна спътникова система „Галилео“ ще достигне 1 млрд. потребители на смартфони в световен мащаб. Това съвпада с 15-та годишнина на Европейската агенция за глобалните навигационни спътникови системи (GSA) — основният партньор на Комисията при експлоатацията на „Галилео“, съобщават от  пресслужбата на ЕК. \r\nОт декември 2016 г. „Галилео“ предоставя т.нар. „първоначални услуги“, които вече подобриха всекидневния живот на гражданите и предприятията, като осигуряват точни сигнали за определяне на местоположението, навигация и измерване на времето.  \r\nДнес 95 % от дружествата, произвеждащи чипове за смартфони за спътникова навигация, създават чипове, които са съвместими с „Галилео“. Данните за 1 млрд. потребители се основават на броя на продадените в световен мащаб смартфони, използващи „Галилео“. Действителният брой на потребителите на „Галилео“ е по-голям. В Европа всички нови модели автомобили, одобрени за пазара, са оборудвани със системата eCall, която използва „Галилео“, за да съобщава местоположението на превозното средство на службите за спешно реагиране. От тази година „Галилео“ е интегрирана в цифровите тахографи на камионите (устройства за записване на скоростта и разстоянието), за да се гарантира спазването на правилата за времето за шофиране и за да се подобри безопасността на пътя.", "date": "2019.09.09", "title": "ЕК: Навигационната спътникова система „Галилео“ на ЕС достига 1 млрд. потребители на смартфони"}
{"url": "http://www.focus-news.net/news/2019/09/09/2696867/ministerstvo-na-pravosadieto-usavarshenstvat-se-pravilata-za-konkursi-i-atestatsii-na-magistrati.html", "text": "Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт (ЗСВ), публикувани днес за обществено обсъждане на сайта на Министерството на правосъдието, съобщиха от пресцентъра на  министерството . \r\nЗаконопроектът, изработен от широк кръг експерти, цели преодоляване на формализма при прилагане на редица норми и оптимизиране на процедури. \r\nПо отношение на атестирането се предлага създаване на помощни атестационни комисии при съдилищата, избирани „ad hoc”, редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации. \r\nВнася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява.  \r\nОптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователи \r\nИзмененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации.", "date": "2019.09.09", "title": "Министерство на правосъдието: Усъвършенстват се правилата за конкурси и атестации на магистрати"}
{"url": "http://www.focus-news.net/news/2019/09/09/2696866/", "text": "От 18.00 часа ще бъде открит новият творчески и учебен сезон в Дом на младостта. Това съобщиха от пресцентъра на  Община Благоевград .", "date": "2019.09.09", "title": "Благоевград: Открива се новият творчески и учебен сезон в Дома на младостта в града"}
{"url": "http://www.focus-news.net/news/2019/09/09/2696864/sport-viktoriya-tomova-se-klasira-za-osnovnata-shema-na-turnira-v-hiroshima.html", "text": "Виктория Томова се класира за основната схема на турнира по тенис в японския град Хирошима. Първата ракета на България записа втора победа в квалификaциите – този път срещу представителката на домакините Майо Хиби, която Томова отстрани с 4:6, 6:4, 6:2 в двубой, продължил два часа и 28 минути.  \r\nВ първия кръг на основната схема Томова ще играе срещу румънката Михаела Бузарнеску, която е номер 129 в света.", "date": "2019.09.09", "title": "Спорт: Виктория Томова се класира за основната схема на турнира в Хирошима"}
{"url": "http://www.focus-news.net/news/2019/09/09/2696870/d-r-emiliya-baeva-zam-kmet-na-obshtina-dobrich-580-000-lv-sa-sredstvata-po-kapitalova-programa-za-osnoven-remont-v-detskite-gradini.html", "text": "580 000 лв. са средствата по Капиталова програма за основен ремонт в детските градини за 2019 година. Това съобщи на брифинг в Общината д-р Емилия Баева, зам.-кмет „Хуманитарни дейности“, предаде кореспондентът на  Радио „Фокус” – Варна . Средствата основно се използват за ремонт на огради, покриви и подмяна на дограма. Детска градина №7 е санирана и с боядисана фасадата там, където е било необходимо. Детска градина №8 е с ремонтиран покрив, там е монтирана нова ограда. В Детска градина №9 ще бъдат закупени нови радиатори,  Детска градина № 10 също ще бъде поставена нова ограда. В Детска градина №12 в момента се ремонтира покривът. В Детска градина № 17 е с боядисана фасадата и е сменена дограмата, в Детска градина №18 също са сменени ограда и дограма. В Детска градина №20 е със сменена дограма. В Детска градина №26 са обновени дограма и фасада. Сменена е дограмата на Детска градина №27. Там в ход е също смяна на парната инсталация и котела. също Дограмата е сменена на цялата сграда на Детска градина №23, фасадата е санирана и боядисана.  Детска градина №32 също има нови дограма и ограда. Около 2150 се очаква да посещават общинските детски градини в Добрич през новата учебна година. 535 са децата в I-ва група.  \r\nЖулиета НИКОЛОВА", "date": "2019.09.09", "title": "Д-р Емилия Баева, зам.-кмет на Община Добрич: 580 000 лв. са средствата по Капиталова програма за основен ремонт в детските градини"}
{"url": "http://www.focus-news.net/news/2019/09/09/2696868/sliven-na-ofitsialna-tseremoniya-v-zala-may-gradat-se-pobratimi-s-bidgoshch-i-nish.html", "text": "На официална церемония в зала „Май“ Сливен се побратими с градовете Бидгошч (Полша) и Ниш (Сърбия). На събитието присъстваха делегати и дипломати от двете страни. Това съобщиха от пресцентъра на  Община Сливен . \r\nСрещата се провежда под мотото „Заедно можем повече“. В приветствието си кметът на Сливен Стефан Радев подчерта, че Европа обединява гражданите. \r\n„Добре дошли в Сливен! Наистина заедно можем повече, каквото е и мотото на срещата. В този дигитализиращ се свят е добре да се виждаме и очи в очи, да говорим лично един с друг. Най-важното, което заедно можем да направим, е да трасираме пътя на сътрудничество в областите на културата, на образованието, на младежките дейности, на бизнеса. Убеден съм, че ние имаме много какво да научим като добри практики и опит от бързо развиващи се градове като Бидгошч и Ниш. Убеден съм, че и ние имаме много какво да покажем. Нашият град освен, че е много красив, освен че е и първият индустриален град в България, той е и дом на много трудолюбиви и гостоприемни хора. Използвам случая да ви поздравя от името на гражданите на Община Сливен с добре дошли. Наистина се надявам, че ще поставим основите на едно дългогодишно сътрудничество, от което взаимно да извличаме полза и да създаваме основа за много приятелства между хората от трите града. Пожелавам на всички много приятни мигове в Сливен, много нови приятели, които да срещнете тук, а на нашите градове пожелавам това да една стъпка за изграждане на дългосрочно и ползотворно сътрудничество“, каза кметът Радев, чиито думи бяха посрещнати със силни аплодисменти. \r\nГостите благодариха за добрата организация и реализирането на този проект. \r\n„Много е важно и сме щастливи, че сме тук днес. Благодаря за срещата. В нашата делегация няма случайни хора. Всички те са специалисти в различни области и вярвам, че ще намерим много общи моменти, в които да си сътрудничим“, заяви Йоанна Затай-Рос – пълномощник на кмета на Бидгошч Рафал Бруски по международно сътрудничество. \r\n„Много се радвам, че съм тук днес, да видя с очите си вашата инициатива. Европа е една, а светът не е голям. И въпреки, че ни се струва, че всичко е близко, по друг начин изглеждат реалните срещи. Иска ми се с това събитие да обменим идеи и мнения. Надявам се, че ще бъде ползотворно това участие“, коментира на свой ред Анджей Мойковски – заместник-посланик в посолството на Република Полша в България. \r\n„Голяма чест и удоволствие е да дойда във вашия град. Вие сте изключително гостоприемни. Топлото посрещане позволи на всички нас да се чувстваме чудесно тук. Предавам най-сърдечните поздрави от кмета на Ниш и неговите пожелания за развитие на вашия град. Тази среща обещава много за това партньорство в различни области като култура, образование, технологии. Важно е, защото по този начин се осъществява контакт между градовете“, каза от своя страна Марина Костич – пълномощник на кмета на Ниш Дарко Булатович. \r\n„Голяма чест и отговорност е да съм тук на такава среща, в която участват толкова много хора от три града, от три националности. Във всички вас съществува една енергия, която предвещава добро сътрудничество“, заяви Гордана Божич – първи съветник в посолството на Република Сърбия в София. \r\nНа събитието присъстваха Димитър Митев – председател на ОС-Сливен, Камен Костов – заместник-областен управител на Област Сливен, Братислав Вучкович – член на Градски /Общински/ съвет на Ниш, Славолюб Савич – член на Градски съвет на Ниш, представители на администрацията, образователни и културни институции, университети, търговски камари и палати, агенции за местно и регионално развитие,  индустриални и технологични паркове, туристически и културни центрове, представители на бизнеса, нестопански организации и медиите от градовете Сливен, Бидгошч и Ниш, както и от други градове от България, Полша и Сърбия. \r\nНа форума и трите града бяха презентирани със своите природа, култура, икономика, образование и възможности за развитие. В програмата е предвидена обиколка на културните и исторически забележителности на Сливен. \r\nМеждународната среща продължава до сряда, включително. Във вторник е предвиден културен форум: „Европа – нашият общ дом“ и Младежка среща-дебат: „Обединена Европа – сигурност, солидарност и стабилност“. В сряда е Икономическият форум: „Бъдещето на Европа – заетост, растеж и инвестиране – заедно можем повече“. На него ще бъде презентиран за първи път и бизнес каталогът „Инвестиционна дестинация Сливен и Ямбол“, който представя двете общини като една икономическа единица. \r\nМеждународното събитие се организира от Община Сливен в партньорство с градовете Бидгошч (Полша) и Ниш (Сърбия) в рамките на проект „Обединена Европа – сигурност, солидарност и стабилност за всички“ по Програма „Европа за гражданите”.", "date": "2019.09.09", "title": "Сливен: На официална церемония в зала „Май“ градът се побратими с Бидгошч и Ниш"}
{"url": "http://www.focus-news.net/news/2019/09/09/2696869/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.09.09", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/09/09/2696871/burgas-19-kartini-na-emblematichni-balgarski-maystori-shte-badat-podredeni-v-galeriya-georgi-baev-na-10-septemvri.html", "text": "19 картини на емблематични български майстори ще бъдат подредени в галерия „Георги Баев“ от 19.00 часа на 10 септември (вторник). Изложбата „Разкази, вдъхновени от картини“ ще бъде допълнена с представянето на литературен сборник. Това съобщиха от пресцентъра на  Община Бургас . \r\nЦенителите на изкуството ще имат възможност да се докоснат до непоказвани произведения на именити художници, сред които Георги Баев, Димитър Арнаудов, Гълъбин Кьосев, Дило Дилов, Едмонд Демирджиян, Иван Шишков, Кольо Витковски, Корнелиу Баба, Любомир Касабов, Марио Жеков, Михаил Бешев, Николай Бузов, Николай Караджов, Петър Попов, Свилен Блажев, Стефан Кацаров, Христина Петрова, Цено Тодоров, Юри Буков. В двуезичният българо-английски сборник са събрани разказите на Александър Чобанов, Ангел Игов, Асен Валентинов, Васил Балев, Елин Рахнев, Емил Андреев, Калин Василев, Калин Терзийски, Нели Пигулева, Румен Леонидов, Христо Карастоянов, Явор Цанев, Аурел Мария Барос (Румъния), Борис Бек (Хърватия), Дариус Фокс (Полша), Кристиян Фулаш (Румъния), Лиза Хилтън (Великобритания). Изданието е допълнено с илюстрации на творбите, провокирали писателите за създаването на художествените текстове. \r\nПроявата е част от проекта на Русенската галерия „Разкази, вдъхновени от картини“, инспириран от стремежа към взаимопроникване и синтез на литературата и визуалното изкуство.Събитието се реализира от Община Бургас. Входът е свободен. \r\nИзложбата „Разкази, вдъхновени от картини“ е представена пред публика в Нощ на музеите 2018 в Русе и в галерия „MAG3“- Виена, Австрия.", "date": "2019.09.09", "title": "Бургас: 19 картини на емблематични български майстори ще бъдат подредени в галерия „Георги Баев“ на 10 септември"}
{"url": "http://www.focus-news.net/news/2019/09/09/2696865/d-r-bilyana-karadakova-regionalen-istoricheski-muzey-blagoevgrad-sled-devetoseptemvriyskiya-prevrat-vsichko-postignato-predi-tova-zapochva-da-se-otricha.html", "text": "След Деветосептемврийския преврат всичко постигнато преди това започва да се отрича. Това каза за  Радио „Фокус“ – Пирин  д-р Биляна Карадакова, уредник в отдел „Нова и най-нова история” в Регионален исторически музей – Благоевград по повод научна кръгла маса на тема „Пропаганда и власт в народната република“, организирана по повод 75-годишнина от Деветосептемврийския преврат, която се провежда в града.  По думите ѝ на самото заседание ще се търсят отговори, но и ще поставят най-различни въпроси, свързани с характеристиката на тоталитарната система в България.  \r\n„Това, което се опитваме да представим е как се трансформира българското общество от едно поствъзрожденско, бихме го нарекли, демократично общество с традиции още от Възраждането, в това, което се случва след 9-ти септември. Тогава има една ускорена трансформация, с хиляди жертви – убити без съд и присъда, с Народния съд, с репресиите и трудовите лагери, но и с пропагандния апарат на управляващата партия. Получава се така, че всичко постигнато до 9 септември 1944 година започва да се отрича. Тъй като тази година се навършват и 30 години от демократичните промени в България решихме, че е време от дистанцията на десетилетията да се подходи по-обективно и извън идеологията на тази епоха“, каза още д-р Карадакова.  \r\nИсторикът отбеляза, че е необходимо да се проследят множество детайли, свързани с управлението в България през тези години. „Не може да се подходи едностранно и да се афишират само строителните или каквито и да е било други постижения. Епохата на социализма има много характеристики, които не са представяни в по-старата историография и наука, по обясними причини. Смятаме, че с тази тема ще се отвори една по-широка дискусия, свързана с характеристиките на обществото и с това как то се е променяло, заради налагането на политически идеологии. Ще подчертаем и темата, свързана с насилието, която е част от всяко едно тоталитарно управление. Важно е да се говори за всичко това, а не то да бъде премълчавано“, подчерта д-р Карадакова.  \r\nТя допълни, че докладите, които ще бъдат представени по време на кръглата маса ще бъдат публикувани на интернет страницата на Регионален исторически музей – Благоевград, която е широко достъпна. „Така, че в електронен вариант, те ще бъдат достъпни за аудиторията, защото има много интересни теми, които се надявам, че ще предизвикат вниманието на гражданството, а и на научните среди“, отбеляза д-р Карадакова. \r\nЛивия НИНОВА", "date": "2019.09.09", "title": "Д-р Биляна Карадакова, Регионален исторически музей – Благоевград: След Деветосептемврийския преврат всичко постигнато преди това започва да се отрича"}
{"url": "http://www.focus-news.net/news/2019/09/09/2696872/mkd-makedoniya-makedonski-emigranti-zapaliha-balgarskoto-i-gratskoto-zname-v-melbarn-video.html", "text": "Македонски емигранти, които вчера протестираха пред македонското консулство в Мелбърн, подпалиха макети на премиера на Македония Зоран Заев и министъра на отбраната Радмила Шекеринска. Знамената на България и Гърция също бяха изгорени, а протестиращите скандираха „Никога Северна, само Македония!“, съобщава македонското електронно издание  “МКД“ \r\nЕмигрантите носеха знамена със слънцето от Кутлеш и ги развяха пред македонското консулство в Мелбърн, като издигнаха такова знаме и на пилона пред консулството. \r\n \r\n  Юлиян Марков", "date": "2019.09.09", "title": "\"МКД\" (Македония): Македонски емигранти запалиха българското и гръцкото знаме в Мелбърн (ВИДЕО)"}
{"url": "http://www.focus-news.net/news/2019/09/09/2696875/nkzhi-preustanoveno-e-dvizhenieto-na-vlakovete-mezhdu-povelyanovo-i-beloslav.html", "text": "Преустановено е движението на влаковете между Повеляново и Белослав по път 1 и 2, поради възникнал пожар в близост до железния път. Това съобщиха от  НКЖИ . На място са изпратени пожарни и аварийни екипи.  \r\nВ 15.30 ч. е възстановено движението по път 2, очаква се до 16.00 ч. да бъде възстановено движението и по път 1.", "date": "2019.09.09", "title": "НКЖИ: Преустановено е движението на влаковете между Повеляново и Белослав"}
{"url": "http://www.focus-news.net/news/2019/09/09/2696873/plovdiv-varhovniyat-kasatsionen-sad-potvardi-uvelichenoto-nakazanie-na-podsadim-ubil-sedemgodishno-momichentse-na-17-dekemvri-2017-g.html", "text": "Върховният касационен съд потвърди решението на Пловдивския апелативен съд, с която е увеличено наказанието, наложено  на М. Х., от 23 на 25 години лишаване от свобода.  Това съобщиха от   Съдебна палата – Пловдив . \r\nОкръжният съд в Кърджали е признал подсъдимия М. Х. за  виновен в това че, на 17.12.2017 г. в Момчилград умишлено е умъртвил седемгодишно момиченце, намиращо се в безпомощно състояние, като престъплението  е извършено по особено мъчителен начин за пострадалата. Подсъдимият е признат за виновен и по второ обвинение за това, че е влязъл в чуждо жилище през нощта със специално техническо средство ключ. \r\nВ решението си от месец януари 2019 г. апелативните магистрати посочиха, че увеличеното наложено наказание от 25 години лишаване от свобода спрямо М. Х. отговаря на изключително високата степен на обществена опасност на престъплението и на много високата степен на обществена опасност на самия извършител. Като отегчаващо отговорността обстоятелство магистратите приеха, че момиченцето било силно привързано към подсъдимия и изпитвало към него обич. Родителите й  също се намирали в близки роднински отношения с М. Х., имали му доверие, с което той злоупотребил.  \r\nПред Кърджалийския окръжен съд делото е разгледано по реда на съкратеното съдебно следствие, след като подсъдимият е признал изцяло фактите по обвинението. Поради това първоначално определеното наказание доживотен затвор е заменено с лишаване от свобода, съгласно задължителното изискване на закона в тези случаи. \r\nМ. Х. е осъден да изплати по 150 000 лева обезщетение на родителите на  пострадалата и 100 000 лева на нейната баба за претърпени неимуществени вреди. \r\nРешението на Върховния касационен съд е окончателно.", "date": "2019.09.09", "title": "Пловдив: Върховният касационен съд потвърди увеличеното наказание на подсъдим, убил седемгодишно момиченце на 17 декември 2017 г."}
{"url": "http://www.focus-news.net/news/2019/09/09/2696880/burgas-kontsertat-obicham-burgas-shte-se-provede-na-stsenata-na-letniya-teatar-na-12-septemvri.html", "text": "Обичаните бургаски звезди Тони Димитрова, Стефан Илчев, Георги Дюлгеров, Димитър & Христо, Стефан Лалчев, 5-те сезона, „Фортисимо“, Ажда Чаушева, Вениамин Димитров и ДВГ „Изгревчета“, КСТ „Бургас 1975″, Клуб по спортна акробатка „Нефтохимик – 2011“, Балет „Кабарет“ и Балет „Елктра“ ще вземат участие в емоционален концерт, с който ще бъде закрит летният сезон. Това съобщиха от пресцентъра на  Община Бургас . Над 90 изпълнители ще излязат на сцената на Летния театър на 12 септември. Концертът „Обичам Бургас“ ще започне в 20.00 часа. \r\nТова, което обединява участниците в мащабната проява, е любовта към морето и града. Всички участници и присъстващи ще получат флагче с надпис „Обичам Бургас“. Входът е свободен.", "date": "2019.09.09", "title": "Бургас: Концертът „Обичам Бургас“ ще се проведе на сцената на Летния театър на 12 септември"}
{"url": "http://www.focus-news.net/news/2019/09/09/2696874/burgas-ognebortsi-otbelyazvat-s-valnuvashti-demonstratsii-v-sedmitsata-na-pozharnata-bezopasnost.html", "text": "Бургаски огнеборци ще се включат с вълнуващи демонстрации в Седмицата на пожарната безопасност. Това съобщиха от  пресцентъра на Общината . Събитието ще се състои на  12 септември от 18.00 часа пред  Пантеона. Спортен клуб по пожароприложен спорт - Бургас ще покаже рекордьорски умения в \"Бойно разгръщане на мотопомпа\", а служители на Сектор \"СОД\" с участието на Станислав Райчев ще направят демонстрация на височинно спасяване. Организатори на проявата са РДПБЗН- Бургас и НСПС \" Огнеборец\" Бургас.", "date": "2019.09.09", "title": "Бургас: Огнеборци отбелязват с вълнуващи демонстрации в седмицата на пожарната безопасност"}
{"url": "http://www.focus-news.net/news/2019/09/09/2696878/varna-vremenno-otmenyat-remonta-na-feribota-v-beloslav.html", "text": "Временно, обявеният класов ремонт на ферибота в „Белослав“, който трябваше да започне на 10-ти септември, се отменя. Това съобщават от  Общината . Ремонтните дейности трябваше да се извършват до 20-ти септември. Гражданите ще бъдат уведомени своевременно за новите планирани дати, уточняват от кметската администрация.", "date": "2019.09.09", "title": "Варна: Временно отменят ремонта на ферибота в Белослав"}
{"url": "http://www.focus-news.net/news/2019/09/09/2696879/sergey-lavrov-rusiya-i-frantsiya-obsadiha-situatsiyata-sled-izteglyaneto-na-sasht-ot-drsmo.html", "text": "Ситуацията със сигурността след оттеглянето на САЩ от Договора за премахване на ракетите със среден и и по-малък обсег на действие (ДРСМО)  беше обсъдена на съвместна среща на министрите на външните работи и на отбраната на Русия и Франция. Това обяви в понеделник руският външен министър Сергей Лавров на съвместна конференция след проведените консултации, цитиран от  ТАСС . \r\n\"Разгледахме подробно ситуацията в сферата на стратегическата стабилност, която се формира след като САЩ напуснаха ДРСМО\", отбеляза той. \"Позицията ни по този въпрос е известна. Многократно е потвърдена от руския президент Владимир Путин. Няма да поставяме такива системи в онези региони, където няма подобни системи американско производство.\" \r\n \r\n  Юлиян Марков", "date": "2019.09.09", "title": "Сергей Лавров: Русия и Франция обсъдиха ситуацията след изтеглянето на САЩ от ДРСМО"}
{"url": "http://www.focus-news.net/news/2019/09/09/2696881/prezidentat-rumen-radev-shte-uchastva-v-tseremoniyata-po-otkrivane-na-portugalski-investitsionen-proekt-v-plovdiv.html", "text": "На 10 септември президентът Румен Радев ще бъде в Пловдив за откриването на португалски инвестиционен проект. Това съобщиха от  прессекретариатта на държавния глава . Събитието е от 13.30 часа на ул. „Георги Бенев“ 15 в Северната промишлена зона в Пловдив. Инвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Румен Радев с представители на португалския бизнес в рамките на официалното му посещение в Лисабон през януари т.г. Очаква се общият обем на инвестицията да достигне 300 млн. евро през следващите години, като до момента са разкрити 700 работни места.", "date": "2019.09.09", "title": "Президентът Румен Радев ще участва в церемонията по откриване на португалски инвестиционен проект в Пловдив"}
{"url": "http://www.focus-news.net/news/2019/09/09/2696877/pazardzhik-muzeyat-v-grada-predstavya-izlozhbata-pazardzhik-i-pazardzhishkiya-kray-v-zaklyuchitelniya-etap-na-vtorata-svetovna-voyna.html", "text": "Изложбата „Пазарджик и Пазарджишкия край в заключителния етап на Втората световна война (8.IX. 1944 – 9.V.1945)” е експонирана в Регионалния исторически музей, предаде репортер на  Радио „Фокус“ – Пазарджик . След държавно-политическата промяна, извършена в България на 9 септември 1944 г., новосформираната Българска народна армия започва незабавни военни действия на страната на Антихитлеристката коалиция. Тя е оперативно подчинена на Трети Украински фронт с главнокомандващ маршал Ф. Толбухин.  \r\nПрез първия период (септември – ноември 1944) армията воюва за освобождаването на Южна Сърбия, Вардарска Македония и Косово. В състава на Втора пехотна Тракийска дивизия от Първа армия, по направлението Крива Паланка – Куманово – Скопие, е включен 27 пехотен Чепински полк с командир полк. Борис Славов. В изложбата са показани личните му вещи, знамето на полка, снимки, вещи и документи, оръжие на фронтоваци. През втория период (декември 1944 – май 1945) Първа българска армия, под командването на ген. Владимир Стойчев, изминава пътя до Алпите и воюва за свободата на Северна Сърбия, Словения, Хърватска, Унгария и Австрия.  \r\nВоините от региона са в състава на 16-та пехотна Беломорска дивизия с командир полк. Цоньо Ганев. На 12 март 1945 г. дивизията е включена в боевете на Дравския участък. Участва и в Мурската, и в Чаковецката операции, а от 11 до 15 май 1945 г. настъпва на австрийска територия и достига Радкерсбург.  \r\nЕкспонатите в изложбата са притежание на Регионален исторически музей – Пазарджик. Изложбата ще бъде експонирана до 4 oктомври 2019 година. \r\nВаня НИКОЛОВА", "date": "2019.09.09", "title": "Пазарджик: Музеят в града представя изложбата „Пазарджик и Пазарджишкия край в заключителния етап на Втората световна война“"}
{"url": "http://www.focus-news.net/news/2019/09/09/2696883/sliven-bezplatna-kampaniya-za-kastratsiya-na-domashni-lyubimtsi-dvorni-kucheta-i-kotki-shte-se-provede-v-grada-v-perioda-20-23-septemvri.html", "text": "Екип от висококвалифицирани ветеринарни лекари и техници от RAR, Inc Dba Animal Spay and Neuter International ще осъществи девета поредна безплатна кампания в Сливен за кастрация на домашни любимци, дворни кучета и котки и свободно скитащи, доведени от доброволци. Това съобщиха от пресцентъра на  Общината . Кампанията ще се проведе в периода 20 – 23 септември 2019 година. Регистрацията ще бъде преустановена след запълване на квотата, която е 230 животни. \r\nКастрацията е отговорна мярка срещу свръхпопулацията от бездомни кучета и котки. Тя е полезна за здравето на домашните любимци и е здраве и отговорност и към хората, и към животните. \r\nЗаписванията ще са както следва: за кучета - 14 и 15 септември, от 14.00 до 17.00 часа, а за котки - на 16 и 17 септември, от 14.00 до 17.00 часа, на тел. 0887 757 071.", "date": "2019.09.09", "title": "Сливен: Безплатна кампания за кастрация на домашни любимци, дворни кучета и котки ще се проведе в града в периода 20 – 23 септември"}
{"url": "http://www.focus-news.net/news/2019/09/09/2696888/kyustendil-detsa-gostuvaha-na-protivopozharnata-sluzhba-v-grada-po-povod-sedmitsata-na-pozharnata-bezopasnost.html", "text": "Деца от Кюстендил гостуваха на противопожарната служба в града, предаде репортер на  Радио „Фокус” – Кюстендил . Възпитаници на Детска градина „Славейче” поставиха начало на инициативите по повод Седмицата на пожарната безопасност в областния център. Децата посетиха Районната служба „Пожарна безопасност и защита на населението” и имаха възможност да се запознаят с противопожарните автомобили, оборудването, както и с предпазните облекла използвани от огнеборците. Служителите на районната служба им разказаха повече за своята дейност и за основните задачи на пожарникарите. Срещите на огнеборците с подрастващото поколение ще продължат през цялата седмица. Те се организират на територията на общините Кюстендил, Дупница, Рила и Бобов дол. \r\nВенцеслав ИЛЧЕВ", "date": "2019.09.09", "title": "Кюстендил: Деца гостуваха на противопожарната служба в града по повод Седмицата на пожарната безопасност"}
{"url": "http://www.focus-news.net/news/2019/09/09/2696885/na-7-oktomvri-fondatsiya-za-nashite-detsa-organizira-blagotvoritelno-sabitie-za-godinata-vecher-na-dobrodetelite-2019.html", "text": "На 7 октомври фондация „За Нашите Деца“ организира най-голямото си благотворително събитие за годината – „Вечер на добродетелите 2019“ и ще отбележи 10-ата годишнина от първото му издание. Това съобщиха от  пресцентъра на фондацията . То ще се проведе в Sofia Event Center, Paradise Center, а началният час е 19.30. Вече 10 години Вечер на добродетелите събира над 400 социално отговорни лидери в нашето общество -  представители на държавната и местни власти, на социално – отговорния бизнес, на неправителствения сектор и на културните среди, които знаят, че инвестирането в развитието на децата още от раждането е основа за постигането на развито и цивилизовано общество в България. Патрон на десетото издание на Вечерта да бъде вицепрезидентът на Република България г-жа Илияна Йотова.  \r\nФондация “За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може  да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства. Каузата на Вечер на добродетелите 2019 е шанс за пълноценно развитие и щастливо детство за деца от 0 до 7 години.  Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. Фондацията вярва, че освен сигурността на семейството, интензивната стимулация, благодарение на която най-малките учат активно за света около тях и разкриват своя заключен потенциал е ключова инвестиция за успеха им в нашето общество, в образованието и трудовата реализация в последствие. С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства. Програмата на Вечер на добродетелите 2019 ще даде възможност на гостите да се докоснат по един неповторим начин до реалните съдби на деца и семейства, променени с подкрепата на фондацията. По традиция, тя включва арт програма, в която ще вземат участие популярни български артисти, които застават за каузата на фондацията, както и благотворителен търг, който ще даде възможност на гостите да наддават за ценни и атрактивни предмети и преживявания с висока емоционална стойност.", "date": "2019.09.09", "title": "На 7 октомври фондация „За Нашите Деца“ организира благотворително събитие за годината – „Вечер на добродетелите 2019“"}
{"url": "http://www.focus-news.net/news/2019/09/09/2696882/afp-mateo-salvini-se-zakani-che-shte-bade-seriozna-opozitsiya-vatre-i-izvan-parlamenta.html", "text": "Лидерът на крайно дясната партия „Лига“ Матео Салвини заяви в понеделник пред протестиращите срещу новото правителство, от чийто състав той бе изключен, че ще представлява сериозна опозиция вътре и извън парламента, цитира думите му  AFP \r\n\"Ще бъдем сериозна опозиция в парламента, но и сред хората, на север и на юг, град след  град\", каза Салвини пред демонстрантите в Рим, докато премиерът Джузепе Конте се обърна към парламента преди гласуването на вот на доверие. \r\nПривържениците на антимигрантската „Лига“, както и на крайно дясното движение „Италиански братя“ протестираха близо до парламента, като някои от тях отправяха фашистки поздрав с дясната ръка. \r\n\"Днес част от Италия, мисля, че мнозинството в страната, излезе на улицата, за да поиска избори\", каза Салвини, след като се снима с привърженици. \r\nДесетки допълнителни полицейски служители охраняваха демонстрацията, по време на която протестиращите размахваха италиански знамена, а не партийни символи. \r\nМиналия месец Салвини фактически свали правителството,очаквайки, че ще бъдат назначени предсрочни избори, които ще го направят министър-председател, но коалиционният му партньор- антисистемното движение „5 звезди“ и Демократическата партия, които до скоро бяха непримирими противници, успяха да създадат коалиционно правителство и по-този начин предсрочните избори бяха избегнати. \r\n \r\n  Юлиян Марков", "date": "2019.09.09", "title": "AFP: Матео Салвини се закани, че ще бъде сериозна опозиция вътре и извън парламента"}
{"url": "http://www.focus-news.net/news/2019/09/09/2696886/pernik-otkrita-e-obshtestvenata-porachka-za-izgrazhdaneto-na-patna-vrazka-marina-bara.html", "text": "Добрата новина дойде от сайта на Агенция пътна инфраструктура, която обяви обществена поръчка за изпълнител на строителство на пътна връзка „Марина бара“, отклонение от републикански път I-6 София – Радомир. В близко време хиляди перничани и гости на града ще могат много бързо и удобно да стигат до центъра и “тапите” в пиковите часове значително ще се стопят. Това съобщиха от пресцентъра на  Община \"Перник\" . \r\n\"Това е един от най- важните за Перник проекти и ние много работихме той да се случи. Отбивката е чакана от хилядите всекидневно пътуващи наши съграждани вече 20 години. С новата придобивка те ще скъсят времето за пътуване до София и ще могат да се прибират по-скоро при семействата в края на работния ден. Проектът за пътния възел е на стойност 894 000 лева с ДДС“, уточни кметът Вяра Церовска, които са изцяло от бюджета на държавата. \r\nГрадоначалникът коментира, че с изпълнението на пътната връзка една от една от целите му ще бъде постигната. \r\n„Според данните от трафик камерите ежедневно между София и Перник пътуват 27 000 превозни средства, което ни задължи да направим всичко възможно за намаляване напрежението на входовете на града“, посочи Церовска. \r\nКметът на общината отчете още, че в график вървят строителните дейности на новото кръгово кръстовище в квартал \"Изток\". Обектът е на стойност над 1.8 млн. лева с ДДС и освен пътната част включва изграждането на водопровод по ул. \"Юрий Гагарин\" с дължина 271 м, битов и дъждовен канал, както и монтирането на ново улично LED осветление с изграждане на нова тръбна мрежа и нови шахти. \r\nС изграждането на новото кръстовище ще бъде разтоварен автомобилният трафик и подобрена безопасността на движението както на моторните превозни средства, така и на пешеходците.", "date": "2019.09.09", "title": "Перник: Открита е обществената поръчка за изграждането на пътна връзка \"Марина бара\""}
{"url": "http://www.focus-news.net/news/2019/09/09/2696887/smolyan-traditsionniyat-turnir-po-vdigane-na-tezhesti-v-pamet-na-velichko-cholakov-shte-se-provede-na-14-septemvri-v-grada.html", "text": "Традиционният турнир по вдигане на тежести в памет на Величко Чолаков ще се проведе на 14 септември т.г. в Спортната зала в областния град, която носи името на шампиона. Това съобщиха от пресцентъра на  Община Смолян .Спортното събитие е под патронажа на кмета Николай Мелемов и е с начален част 14.00 ч. В надпреварата ще участват отбори с деца до 13 години и кадети до 15 г. от Русе, Варна, Бургас, Хасково, Сопот, Асеновград и Смолян. Организатори са община Смолян и Спортен клуб по вдигане на тежести „ Родопа-Смолян”. На 20 август т.г. се навършиха две години от кончината на единствения български щангист с медал от олимпийските игри в Атина през 2004 г. в категория над 105 кг. В същата категория става световен шампион във Ванкувър и европейски шампион в Украйна. След края на състезателната си кариера Величко  става треньор в клуба по вдигане на тежести в областния град.Почетният гражданин на Смолян десетки пъти ни изправяше горди от огромната сила, мощ и упоритост, с които постигаше успехи в спорта и живота. Величко Чолаков остана пример за всички, които се посветиха на този най-български спорт – вдигането на тежести, пример за всички, които ще поемат по неговия път на състезател и треньор. Той ще остане завинаги в сърцето на хората от Родопите.", "date": "2019.09.09", "title": "Смолян: Традиционният турнир по вдигане на тежести в памет на Величко Чолаков ще се проведе на 14 септември в града"}
{"url": "http://www.focus-news.net/news/2019/09/09/2696884/stotitsi-grazhdani-prisastvaha-na-otkrivaneto-na-izlozhbata-patyat-kam-pobedata-istoricheskite-iztochnitsi-razkazvat-v-rkits.html", "text": "Изложбата \"Пътят към победата: историческите източници разказват\" бе открита в РКИЦ, предаде репортер на  Агенция \"Фокус\" . Първоначалното наименование бе \"Към 75-ата годишнина от освобождението на Източна Европа от нацизма. България\", но бе сменено впоследствие. Изложбата е документална и представя документи  с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ).  Експозицията бе открита от посланика на Русия в България Анатолий Макаров. \"Скъпи приятели ние се събрахме днес на годишнината на велики събития, които до голяма степен са определили хода на по-нататъшната история на Русия, така и на България\", каза по време на откриването на изложбата посланикът. По думите му на този ден преди 75 години българският народ с ликуване и радост е посрещал войските на Червената армия. Там бяха изпълнителният директор на фондацията „История на Отечеството“ Константин Могилевски и проф. д.и.н. Евгения Калинова. На откриването присъстваха председателят на Градския съвет на БСП -  София Калоян Паргов, Атанас Зафиров, член на Изпълнителното бюро на БСП, народни представители от левицата, лидерът на АБВ Румен Петков, както и стотици граждани.  \r\nДеница КИТАНОВА", "date": "2019.09.09", "title": "Стотици граждани присъстваха на откриването на изложбата \"Пътят към победата: историческите източници разказват\"  в РКИЦ"}
{"url": "http://www.focus-news.net/news/2019/09/09/2696893/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.09", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/09/2696891/mrrb-vavezhda-8-novi-znaka-po-patishtata.html", "text": "Осем нови пътни знака ще повишават пътната безопасност и ще помагат на водачите с информация. Това съобщиха от  пресцентъра на Министерство на регионалното развитие и благоустройството . Въвеждането им ще указва наличието на задръствания, намалена видимост, настъпило произшествие на пътя, зарядни станции за електромобили и станции за зареждане на автомобили с  водород. С нови знаци ще бъдат обозначени и платените участъци от републиканската пътна мрежа, чието използване изисква винетна или тол такса. Новите указателни табели са включени в Проект на Наредба за изменение и допълнение на Наредба № 18 от 23 юли 2001 г. за сигнализация на пътищата с пътни знаци (НИД на Наредба № 18 от 2001 г.), публикуван за обществено обсъждане от Министерството на регионалното развитие и благоустройството, Министерство на вътрешните работи и Министерство на транспорта, информационните технологии и съобщенията.  Промените са изготвени след анализ на подзаконовите нормативни актове, издадени на основание чл. 14, ал. 1 от Закона за движението по пътищата във връзка с изменението на текстове от Закона за пътищата. Предлага се въвеждането на три нови предупредителни знака за временна организация на движението. Те са от група \"А\" и  ще сигнализират за опасност  в жълт цвят. Знак А41 - „Образувано задръстване“, ще се използва за сигнализиране на пътни участъци, в които се е образувало задръстване, което водачите биха могли да не забележат своевременно. Знак А42 - „Намалена видимост“, ще се използва за сигнализиране на пътни участъци, в които видимостта е намалена поради мъгла, дъжд, снеговалеж, задимяване, запрашаване или други подобни условия. Знак А 43 - „Настъпило пътнотранспортно произшествие“, ще се използва за сигнализиране на настъпил инцидент, който създава опасност или затруднение за движението. Предупредителните пътни знаци могат да бъдат изобразявани на информационните табла от интелигентните транспортни системи, свързани с управлението на движението. С нови пътни знаци ще се сигнализират и участъците от републиканската пътна мрежа, за които се изисква платена винетна или тол такса. Знак Д 25.1 ще информира водачите, че за използването на пътя се изисква платена винетна или тол такса, а знак Д25.2  ще е само за тол такса.  Те ще се поставят на мястото, от което възниква задължението за плащане на такса. Предвидени са специални пътни знаци, указващи наличието на зарядни станции за електрически превозни средства и станции за зареждане на автомобили с водород. Въвежда се и специален пътен знак за паркиране на електрически превозни средства за зареждане - Д26. В утвърдените символи за изобразяване на видовете превозни средства се добавя и символ на „Електрическо превозно средство“. С проекта за изменение на наредбата се цели повишаване на информираността на водачите при промяна на средата, в която се движат, сигнализирането на републикански пътища от платената пътна мрежа, чието използване изисква платена винетна или тол такса, възможност за изобразяване на предупредителните пътни знаци на информационните табла от интелигентните транспортни системи, както и внасяне на яснота по съществуващи изисквания, нееднозначно тълкувани и прилагани в проектантската практика. Очаква се така да се подобри качеството на действащата сигнализация с пътни знаци по пътищата и улиците и да се уеднакви проектантската практика, с което ще се постигне повишаване на безопасността на движението по пътищата. Пътните знаци в повечето държави от Европейския съюз са унифицирани съгласно разпоредбите на Виенската конвенция за пътните знаци и сигнали от 1968 г. и Европейското съглашение към нея. Включените в проекта на наредба нови пътни знаци са свързани с необходимостта от осигуряване на високо ниво на пътна безопасност поради нарастването на трафика, въвеждането в експлоатация на нови пътища и пътни отсечки, внедряването на тол система и на интелигентните транспортни системи.  \r\nПроектът на Наредба за изменение и допълнение на Наредба № 18 от 23 юли 2001 г. за сигнализация на пътищата с пътни знаци е качен за обществено обсъждане в Портала за обществени консултации и интернет страницата на МРРБ.", "date": "2019.09.09", "title": "МРРБ въвежда 8 нови знака по пътищата"}
{"url": "http://www.focus-news.net/news/2019/09/09/2696889/sport-stana-yasna-programata-na-grigor-dimitrov-do-kraya-na-sezona.html", "text": "Тенис: Стана ясна програмата на Григор Димитров до края на сезона. От 23 септември Григор Димитров излиза на турнира в китайския град Ченду от категорията АТР 250. От 30 септември той ще участва в турнир от категория АТР 500 в Пекин. Следва турнир от сериите „Мастърс“ в Шанхай от 6 октомври, за който българският тенисист се надява да получи уайлд-карт. От 21 октомври Димитров ще участва в турнира в зала във Виена. Последната надпревара за сезона за Григор Димитров ще бъде последният „Мастърс“ за годината в парижката зала \"Берси\".", "date": "2019.09.09", "title": "Спорт: Стана ясна програмата на Григор Димитров до края на сезона"}
{"url": "http://www.focus-news.net/news/2019/09/09/2696892/prof-viktor-chuchkov-predsedatel-na-mmf-nadezhdi-talanti-maystori-radvam-se-che-obshtina-grad-dobrich-veche-za-23-ti-pat-dava-starta-na-mnogo-yarki-darovaniya-nyakoi-ot-tyah-veche-pokorili-sveta.html", "text": "„Аз се радвам, че Община град Добрич вече за 23-ти път е един прекрасен стопанин на музикалния фестивал и дава старта на много ярки дарования, някои от тях вече покорили света“. Това заяви при откриването на Международния музикален фестивал (ММФ) „Надежди, таланти, майстори“ председателят на журито проф. Виктор Чучков, предаде кореспондентът на  Радио „Фокус” – Варна . Фестивалът е организиран от Община град Добрич и се провежда под патронажа на кмета Йордан Йорданов. Проф. Чучков пожела на всички участници във фестивала да го преживеят не като съревнование, а като празник, защото чрез своите изпълнения чрез публиката и педагозите те изграждат своеобразни мостове към композиторите, чиито произведения представят в творчеството си. В приветственото си слово проф. Чучков се обърна към младите музиканти с думите: „Скъпи колеги, които ще изпитате вълнението да бъдете на сцената, трябва да ви кажа, че вие не трябва да се чувствате като на конкурс, а като на празник на музиката, не изправени пред изпитни комисии“. По думите му много от участниците в предишни издания на Международния музикален фестивал „Надежди, таланти, майстори“ са лауреати на големи награди и вече гордост за България и нейния музикален облик, когато става въпрос за класическа музика. Проф. Чучков пожела на младите музиканти да не мислят за съперничеството, наградите и конкуренцията, защото самото тяхно участие в този престижен фестивал е знак, че те са победители. С откриването на фестивала започна и първият ден от програмата на изпълнения на участниците. Утре - 10 септември, е вторият ден от програмата на Международния музикален фестивал. Това е деня, в който ще се изявят солисти инструменталисти – пиано, цигулка, виола и класическа китара във втора възрастова група. Началото е в 13,00 часа, мястото  - Огледална зала „Нели Божкова“. Вдругиден ще се изявят солисти инструменталисти - пиано и виола в трета и четвърта възрастова група. Ще се проведат първи и втори тур, а на 12 септември от 18,00 часа е церемонията по закриване на фестивала.  \r\nЖулиета НИКОЛОВА", "date": "2019.09.09", "title": "Проф. Виктор Чучков, председател на ММФ „Надежди, таланти, майстори“: Радвам се, че Община град Добрич вече за 23-ти път дава старта на много ярки дарования, някои от тях вече покорили света"}
{"url": "http://www.focus-news.net/news/2019/09/09/2696894/izdaden-e-akt-za-spirane-na-moshtnosti-na-tets-brikel.html", "text": "Регионалната инспекция по околната среда и водите (РИОСВ) - Стара Загора днес издаде принудителна административна мярка за спиране на котли №1, 2, 3, 4, 5 и 6 на горивната инсталация за производство на топлинна енергия на ТЕЦ „Брикел“, гр. Гълъбово. Това съобщиха от  пресцентъра на Министерство на околната среда и водите . Мярката е наложена заради установено използване на неразрешен вид гориво – биомаса, в нарушение на издаденото Комплексно разрешително на дружеството. Едно от основанията за налагане на мярката е установено при проверка на дружеството на 03.09.2019  г.  – наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата. Наложената принудителна административна мярка на ТЕЦ „Брикел“ е с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото Комплексно разрешително. Мярката влиза в сила от днес, 09.09.2019 г., и срокът на нейното действие е до преустановяване на извършване на нарушението. Във връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД.", "date": "2019.09.09", "title": "Издаден е акт за спиране на мощности на ТEЦ „Брикел“"}
{"url": "http://www.focus-news.net/news/2019/09/09/2696895/komisaryat-po-zdraveopazvane-i-bezopasnost-na-hranite-vityanis-andryukaytis-shte-bade-na-poseshtenie-v-balgariya-na-10-septemvri.html", "text": "Комисарят по здравеопазване и безопасност на храните Витянис Андрюкайтис ще бъде на посещение в България на 10 септември. Това съобщиха от пресцентъра на  Представителство на ЕК в България . Той ще участва в 14-та среща на постоянната група от експерти по въпросите на африканска чума по свинете в Европа, която ще се проведе в хотел „Хилтън“ в София. Събитието е посветено на изследване на възникналите огнища на заболяването и събирането на данни.", "date": "2019.09.09", "title": "Комисарят по здравеопазване и безопасност на храните Витянис Андрюкайтис ще бъде на посещение в България на 10 септември"}
{"url": "http://www.focus-news.net/news/2019/09/09/2696890/sofiya-desetki-grazhdani-protestirat-pred-ruskiya-kulturno-informatsionen-tsentar.html", "text": "Десетки граждани са се събрали  на протест пред Руския културно-информационен център, предаде репортер на  Агенция \"Фокус\" . Гражданите протестират срещу изложбата в центъра, която първоначално бе озаглавена \"Към 75-ата годишнина от освобождението на Източна Европа от нацизма. България\". Към момента експозицията носи името \"Пътят към победата: историческите източници\". Протестиращите носят плакати, на които пише \"Сталин не е освободител\", \"Освобождение? Не, нагла окупация\" и други. Движението по ул. \"Шипка\" не е спряно, но е затруднено.  В района има засилено полицейско присъствие.  \r\nДеница КИТАНОВА", "date": "2019.09.09", "title": "София: Десетки граждани протестират пред Руския културно- информационен център"}
{"url": "http://www.focus-news.net/news/2019/09/09/2696896/burgas-okrazhnata-prokuratura-predade-na-sad-mazh-obvinen-za-prichinyavane-na-smart-po-nepredpazlivost-v-rezultat-na-katastrofa.html", "text": "Окръжната прокуратура предаде на съд Хасан С. Той е обвинен за това, че на 10 август2016 г. на общински път, в посока с. Листец, общ. Руен, обл. Бургас, при управление на лек автомобил нарушил правилата за движение по пътищата,  в резултат на което причинил смъртта на 46-годишен мъж от с.Листец Общ.Руен – престъпление по чл.343, ал.1, б.„в“, предл. първо, вр. чл.342, ал.1 от НК, съобщиха от пресцентъра на   Окръжна прокуратура - Бургас . \r\nПострадалият работил като овчар и пасял стадо от около 260 овце. Около 18.00 ч. на горепосочената дата той заедно със стадото се намирали в землището на с.Листец., в районна на общинския път. В указания район стадото животни пасяло от едната страна на пътя – дясна, гледано при движение от с. Листец, а овчарят на стадото – се намирал от лявата страна на пътя, гледано от същата посока. В посоченото време – около 18.00 часа – пострадалият почивал, като бил легнал след левия банкет на пътя. Стадото животни, което било от другата страна на пътя, било разпръснато на две части, едната от които в непосредствена близост до пътя, а другата по-навътре в изоставена нива – пасище.  \r\nПо същото време от с. Листец за с. Люляково с автомобил тръгнал обвиняемият Хасан С.. Движейки се от с. Листец, обвиняемият наближил района където от дясна страна на пътя, по посока на движението му се намирало стадото животни, а от лява – техният пастир – пострадалият по делото. Когато бил на разстояние от 20 метра от мястото където в дясно от пътното платно се намирали животните, обвиняемият имал добра обективна видимост към тази част от стадото, която се намирала в непосредствена близост до пътното платно. Въпреки това същият не ги забелязал, т.к. не наблюдавал постоянно пътната обстановка, а бил разсеян.  \r\nКогато съвсем наближил района, където от дясно на платното за движение и десния банкет, три животни преминали тревистата растителност и навлезли в банкета. В момента, в който животните се появили иззад тревистата растителност на банкета, били забелязани от обвиняемия, като в този момент същият бил на разстояние 2-3 метра от тях, измерено по права линия. Появата на животните в непосредствена близост до автомобила стресирала обвиняемия, който реагирал спонтанно, като вместо да задейства спирачния педал и да предприеме намаляване на скоростта и спиране, заради състоянието си на стрес и паника, завил рязко на ляво, с цел да избегне и да се отдалечи от животните. В действителност такава необходимост (от избягване на животните) изобщо не е била налице, защото на малкото разстояние – 2-3 метра, от което обвиняемият възприел появата на животните непосредствено от дясно на платното за движение, същият би ги подминал за незначително време от 0,08-0,12 секунди, за което време би изминал въпросните 2-3 метра, като за същото време животните биха се преместили само с няколко сантиметра – 4-5 см., което изобщо не би съставлявало пречка обвиняемият да продължи праволинейното си движение по пътя, с управлявания от него автомобил. Предприемайки маневра свързана с рязко отклоняване на ляво, обвиняемият изгубил контрола върху управлявания от него автомобил. Платното за движение било свободно от други участници в движението – насрещно или попътно движещи се и за обвиняемия нямало никаква пречка дори и след като е избрал неправомерна маневра, свързана с отклоняване на ляво, да остане с автомобила върху платното за движение, в който случай не би настъпил никакъв обществено-опасен резултат. Вместо това, обвиняемият изгубил контрола върху автомобила, не успял да задържи същия в рамките на платното за движение, излязъл от същото на ляво (по посока на движението си), като навлязъл в левия банкет, а след това и в терена след него, където на разстояние 1,20-1,30 метра от платното за движение, се намирал, в легнало положение, пострадалият. Последният, чувайки шума от приближаващия автомобил, леко се надигнал, при което последвал удар между главата на пострадалия и предната броня с регистрационната табела на автомобила, което довело до смъртта на пастира.  \r\nОкръжен съд – Бургас е насрочил заседанието си за 10.09.2019 г.", "date": "2019.09.09", "title": "Бургас: Окръжната прокуратура предаде на съд мъж, обвинен за причиняване на смърт по непредпазливост в резултат на катастрофа"}
{"url": "http://www.focus-news.net/news/2019/09/09/2696897/gen-konstantin-popov-shte-se-sreshtne-s-predsedatelya-na-na-komisiyata-po-otbrana-na-germanskiya-bundestag-volfgang-helmih.html", "text": "Председателят на Комисията по отбрана ген. Константин Попов ще бъде на официална визита в Берлин на 10 и 11 септември 2019 г. по покана на председателя на Комисията по отбрана на Германския Бундестаг Волфганг Хелмих, съобщиха от пресцентъра на  Народното събрание . \r\nПо време на посещението си ген. Константин Попов ще се срещне с Волфганг Хелмих, с членове на Комисията по отбрана на Бундестага, с комисаря за въоръжените сили към Бундестага д-р Ханс-Питър Бартелс и с Томас Зилберхорн, заместник-министър на отбраната.  \r\nОсновните теми, които ще бъдат обсъдени, са общата европейска отбранителна политика, както и взаимното сътрудничество в областта на отбраната.", "date": "2019.09.09", "title": "Ген. Константин Попов ще се срещне с председателя на на Комисията по отбрана на Германския Бундестаг Волфганг Хелмих"}
{"url": "http://www.focus-news.net/news/2019/09/09/2696899/ek-poseshtenie-na-komisar-andryukaytis-v-sofiya.html", "text": "На 10 септември (вторник) комисарят по здравеопазване и безопасност на храните Витянис Андрюкайтис ще бъде на посещение в България, заявиха от  Представителството на Европейската комисия (ЕК) в София.     \r\nТой ще участва в 14-та среща на постоянната група от експерти по въпросите на африканска чума по свинете в Европа, която ще се проведе в хотел „Хилтън“ в София. Събитието е посветено на изследване на възникналите огнища на заболяването и събирането на данни.", "date": "2019.09.09", "title": "ЕК: Посещение на комисар Андрюкайтис в София"}
{"url": "http://www.focus-news.net/news/2019/09/09/2696900/yambol-na-17-septemvri-shte-se-sastoi-publichno-obsazhdane-na-otcheta-za-kasovoto-izpalnenie-na-byudzheta-na-obshtinata-za-2018-g.html", "text": "На 17 септември в зала 107 на община Ямбол ще се състои публично обсъждане на отчета за касовото изпълнение на бюджета на община Ямбол към 31 декември 2018 г. Това съобщиха от  пресцентъра на Общината . Началото е в 17.30 часа. Обсъждането се провежда на основание чл. 140, ал. 4 от Закона за публичните финанси и Наредбата за условия и реда за съставяне на тригодишна бюджетна прогноза за местните дейности. Председателят на Общински съвет – Ямбол д-р Данаил Ибришимов кани жителите на Ямбол, юридически лица, представители на средствата за масово осведомяване, също така представители на бюджетни звена и граждански сдружения, общински съветници и други заинтересовани лица да вземат участие в публичното обсъждане.", "date": "2019.09.09", "title": "Ямбол: На 17 септември ще се състои публично обсъждане на отчета за касовото изпълнение на бюджета на общината за 2018 г."}
{"url": "http://www.focus-news.net/news/2019/09/09/2696898/burgas-voenenniyat-korab-uss-arizona-shte-krasi-morskoto-uchilishte-v-grada.html", "text": "Военeнният кораб „USS Arizona“, в мащаб 1:200 ще краси фоайето на Професионалната гимназия по морско корабоплаване и риболов „Свети Никола“ в Бургас. Той ще бъде подарен от Лазарина Бончева от града, която е успешен състезател по корабомоделен спорт. Това съобщиха от пресцентъра на  Община Бургас . След края на Европейският шампионат, на който градът бе домакин, 37-годишната жена обяви, че ще се радва много, ако лично направеният от нея кораб вдъхновява възпитаниците на Морското училище. От вчерашното състезание военният кораб „USS Arizona“ си тръгна със златен медал в категория С -6. Това е и последно, 30-то отличие за авторката. По регламент всеки модел на кораб има право да се явява по състезания пет години. Страстта по корабните модели Лазарина предава успешно на своята 10-годишна дъщеря Анастасия. Тя получи бронзов медал при юношите. Още четирима българи получиха златни медали и грамоти в различните категории: Любомир Ненов клас C2, Йордан Яйманов и Кольо Грунешки си разделят златото в категория, клас C3-D, Славян Нарлев в категория C3-B. Бургазлии и гости разполагаха с една седмица да разгледат при вход свободен 200 модела на сръчни майстори от 16 държави – България, Румъния, Хърватска, Чехия, Полша, Русия, Беларус, Казахстан, Украйна, Италия, Холандия, Великобритания, Сърбия, Унгария, Словакия и Швеция. Европейското първенство по корабомоделизъм се проведе с подкрепата на Община Бургас.", "date": "2019.09.09", "title": "Бургас: Военeнният кораб „USS Arizona“ ще краси Морското училище в града"}
{"url": "http://www.focus-news.net/news/2019/09/09/2696901/kyustendil-sedemdeset-i-pet-godishen-mazh-e-privlechen-kato-obvinyaem-za-zhestokoto-ubiystvo-v-grada.html", "text": "В Окръжна прокуратура – Кюстендил е образувано досъдебно производство за това, че на 07.09.2019 г., в апартамент в кв. „Герена“ в гр. Кюстендил, бил умъртвен четиридесет и пет годишен мъж – В.В.,  съобщиха от Апелативна прокуратура - София . \r\nВчера, 08 септември 2019 г., в качеството на обвиняем е бил привлечен С.С. (на 75 години) за извършено от него убийство – престъпление по чл. 115 от Наказателния кодекс.  \r\nНа 07 септември 2019 г., в апартамент в кв. „Герена“ в гр. Кюстендил, обвиняемият умъртвил четиридесет и пет годишен мъж – В.В.  \r\nПонастоящем обвиняемият е задържан за срок до 72 часа. Предстои Окръжна прокуратура – Кюстендил да внесе в съда искане за мярка за неотклонение „Задържане под стража“.  \r\nПродължават активните процесуално-следствени действия.", "date": "2019.09.09", "title": "Кюстендил: Седемдесет и пет годишен мъж е привлечен като обвиняем за жестокото убийство в града"}
{"url": "http://www.focus-news.net/news/2019/09/09/2696902/burgas-obshtinata-vavede-novi-elektronni-uslugi-za-udobstvo-na-izbiratelite.html", "text": "Община Бургас предоставя 3 нови електронни услуги във връзка с местните избори, които ще се проведат на 27 октомври 2019 г. Това съобщиха от пресцентъра на  Общината . Заявление за вписване в избирателния списък по настоящ адрес (по чл. 36, ал. 1 и 2 от Изборния кодекс); Заявление за гласуване с подвижна избирателна кутия (по чл. 37, ал. 1 и 2 от Изборния кодекс); Заявление за изключване от списъка на заличените лица преди предаване на избирателния списък на секционна избирателна комисия (по чл. 39, ал. 2 и 3 от Изборния кодекс) могат да бъдат подавани по електронен път 0  . В интегрирания геопортал, раздел „Местни избори 2019“ -  , при въвеждане на своя адрес, гражданите могат да видят на картата на общината номера на тяхната секция и нейния обхват, мястото за обявяване на избирателните списъци, мястото за гласуване и секцията за хората със специални нужди.", "date": "2019.09.09", "title": "Бургас: Общината въведе нови електронни услуги за удобство на избирателите"}
{"url": "http://www.focus-news.net/news/2019/09/09/2696905/tass-rusiya-izrazi-nadezhda-che-agresivnite-resheniya-na-petro-poroshenko-shte-badat-otmeneni.html", "text": "Москва приветства готовността на Киев за разведряване на сили и средства по линията на съприкосновение между страните в Донбас. Това обяви в понеделник руският външен министър Сергей Лавров на съвместна конференция след срещата на ръководителите на Министерството на външните работи и Министерството на отбраната на Руската федерация и Франция във формат \"2 + 2\", цитиран от  TACC . \r\n\"Отбелязахме от руска страна много, много положителни изявления на президента на Украйна Владимир Зеленски, че той е заинтересован да разреши чрез работата на \"Нормандския формат\" и контактната група въпроса за разведряването на  сили и средства по линията на съприкосновение между страните  в Донбас, като се започне от онези региони, които бяха договорени преди три години от лидерите в рамките на  \"Нормандския формат\", а след това и по цялата линия на съприкосновение \", каза той. \r\nЛавров отбеляза също, че обменът на задържани лица между Русия и Украйна по формулата „35 на 35“ в събота би помогнал за разрешаването на ситуацията в Донбас и ще позволи отмяната на агресивните решения на  Петро Порошенко. \r\n„Изразихме удовлетворение от обмена „35 на 35“, който се проведе в събота,“ отбелязва той. „Надяваме се, че това е добър знак, който ще ни позволи да очакваме, че заедно с уреждането в Донбас, руско-украинските отношения ще се нормализират и тези агресивни и антируски решения, които режимът на Порошенко приемаше, ще бъдат отменени, за да се гарантира взаимното уважение и уважението на националните малцинства  в Украйна и в Руската федерация.\" \r\n \r\n  Юлиян Марков", "date": "2019.09.09", "title": "ТАСС: Русия изрази надежда, че „агресивните“ решения на Петро Порошенко ще бъдат отменени"}
{"url": "http://www.focus-news.net/news/2019/09/09/2696903/sluzhbata-za-kontrol-varhu-zastrahovatelnite-kompanii-na-republika-kipar-publikuva-dopalnitelni-upatvaniya-za-kreditorite-sled-likvidatsiyata-na-olympic-insurance-co-ltd.html", "text": "Службата за контрол върху застрахователните компании на Република Кипър публикува допълнителни упътвания за кредиторите след откриване на производство по ликвидация на „Olympic Insurance Co. Ltd“ -  дружеството, извършващо дейност на територията на Република България чрез „Застрахователна компания Олимпик - клон България”. Това съобщиха от пресцентъра на  Комисия за финансов надзор .  \r\nСлед като на 30.07.2019 г., компетентният съд в гр. Никозия, Република Кипър постанови решение за откриване на производство по ликвидация на “Olympic Insurance Co. Ltd“, дружеството, извършващо дейност на територията на Република България чрез „Застрахователна компания Олимпик - клон България” КЧТ, ЕИК200737120, вече е публикувано и „Упътване (под формата на въпроси и отговори) за кредитори за подаване на претенции спрямо застрахователна компания „Олимпик“ за застрахователни полици, издадени в други държави членки на ЕС“ („Упътване“). \r\nhttp://mof.gov.cy/en/publications/1-insurance-companies-control-service/2-announcements/119 \r\nОтговорността за определяне на масата на несъстоятелността, процесът по предявяване на претенции, както и изплащането на обезщетения са изцяло в юрисдикцията и прерогативите на кипърските органи, а именно Надзорния орган на Кипър и ликвидаторите, назначени в „Olympic Insurance Co. Ltd“. Въпреки това, Комисията за финансов надзор на Република България се стреми да комуникира активно с Надзорния орган върху застраховането на Кипър и да следи процеса по ликвидация, за да информира своевременно българските потребители за всяка важна информация, касаеща пострадали от фалита на „Застрахователна компания Олимпик - клон България”.  \r\nС оглед на това на страницата на КФН днес е публикуван неофициален превод на български език на „Упътването“ https://www.fsc.bg/bg/za-potrebitelya/upatvane-za-kreditori-za-podavane-na-pretentsii-spryamo-olimpik/, в което се съдържа информация за това какво се очаква от засегнатите лица, за да предявят техните претенции, регламентираните за това срокове, и документи, които трябва да се предоставят за доказване на претенциите си.  \r\nВсеки български гражданин, потребител на услуги от „Застрахователна компания Олимпик - клон България” и пострадал от фалита на компанията има възможност да прочете информацията и да предприеме нужните стъпки. В случай, че заинтересованите потребители не  предприемат необходимите действия е възможно да не могат да получат удовлетворение от имуществото на фалиралата компания. \r\nПреводът на „Упътването“ включва линкове към поканата за предявяване на претенции и формуляра за предявяване на претенции на сайта на Надзорния орган върху застраховането в Кипър на английски език, както и линкове към сайта на ЗК Олимпик Клон България КЧТ, в който същата информация е публикувана и на английски и на български език.  \r\nОсновни източници за актуална информация, която да бъде в полза на всички заинтересовани страни, продължава да се публикува на следните адреси: \r\nhttp://mof.gov.cy/en/publications/1-insurance-companies-control-service/2-announcements  \r\nhttp://www.olympicins.bg/ \r\nhttps://www.fsc.bg/", "date": "2019.09.09", "title": "Службата за контрол върху застрахователните компании на Република Кипър публикува допълнителни упътвания за кредиторите след ликвидацията на „Olympic Insurance Co. Ltd“"}
{"url": "http://www.focus-news.net/news/2019/09/09/2696906/bansko-startira-konkurs-za-mladi-talanti-pod-egidata-na-kmeta-na-obshtinata.html", "text": "Млади, художници, писатели и фотографи под егидата на кмета на Община Банско - Георги Икономов, и по случай предстоящия празник на града - 5-ти октомври, стартира конкурс за млади таланти. Това съобщиха от  пресцентъра на Общината . „ИМАЛО ЕДНО ВРЕМЕ - ПРЕЗ ДЕТСКИТЕ ОЧИ”, има за цел да събере вашите картини, художествени текстове и фотографии, които показват как се е променил обликът на града през вашите очи, в голяма изложба. В един от дните, на празничната седмица, във фоайето на читалището, кметът ще награди тримата най-добри от вас, само с първи места в категориите : \r\nРИСУНКА – за деца от предучилищна, до 4-ти клас включително, \r\nСТИХОТВОРЕНИЕ, РАЗКАЗ, ЕСЕ ИЛИ ПРИКАЗКА \r\nна тема „Този град – много древен и все по-млад” – за ученици от 5-ти до 8-ми клас включително, \r\nХУДОЖЕСТВЕНА ФОТОГРАФИЯ – за ученици от 9-ти до 12-ти клас \r\nСеднете до дядо си на пейката пред старата къща и го послушайте. Нека той ви разкаже история, която да превърнете в творба и която ще запазите за вашите деца. Заключете разказите за прекрасния ни град в картини, стихове и снимки, за да има какво да покажете на внуците си. Съхранете спомена и го претворете в „бъдеще”.", "date": "2019.09.09", "title": "Банско: Стартира конкурс за млади таланти под егидата на кмета на Общината"}
{"url": "http://www.focus-news.net/news/2019/09/09/2696904/turski-grazhdanin-e-osaden-na-6-g-zatvor-i-250-hilyadi-leva-globa-za-kontrabanda-na-droga-v-osobeno-golemi-razmeri-sled-sporazumeinie-s-okrazhna-prokuratura-sofiya.html", "text": "Шест години затвор и 250 хиляди лева глоба за контрабанда на дрога след споразумение с Окръжна прокуратура - София, съобщиха от  Апелативна прокуратура - София .  \r\nСъс споразумение е приключило наказателното производство срещу турския гражданин Б.Б., обвинен от Окръжна прокуратура – София за извършено от него престъпление по чл. 242, ал. 4, вр. ал. 2 от НК.  \r\nПодсъдимият се е признал за виновен за това, че около 03:49 ч. на 24.12.2018 г., на Митнически пункт Калотина, пренесъл през границата на страната - от Сърбия в България, високорискови наркотични вещества. За целта била използвана товарна композиция от влекач и полуремарке. В тридесет и два полиетиленови плика били разпределени розови и сини на цвят таблетки, съдържащи активно наркотично вещество 3,4 метилендиоксиметамфетамин (MDMA, екстази). Предметът на контрабандата бил в особено големи размери – с общо тегло 61 996,63 грама, на стойност 1 549 915,75 лева.  \r\nСъдът е одобрил постигнатото между страните по делото споразумение, с което на подсъдимия Б. е наложено наказание от шест години „лишаване от свобода“ при първоначален „строг“ режим на изтърпяване и глоба в размер на 250 000 лева. Приобщеното по делото веществено доказателство – полуремарке марка „Тирсан“ с турски регистрационен номер, с което било извършено престъпното деяние, е отнето в полза на държавата.", "date": "2019.09.09", "title": "Турски гражданин е осъден на 6 г. затвор и 250 хиляди лева глоба за контрабанда на дрога в особено големи размери след споразумеиние с Окръжна прокуратура - София"}
{"url": "http://www.focus-news.net/news/2019/09/09/2696907/komisar-tihomir-totev-rdpbzn-varna-pozharat-koyto-nalozhi-spirane-na-vlakovete-mezhdu-povelyanovo-i-beloslav-e-tragnal-ot-suhi-trevi-i-trastiki-raboti-se-po-potushavaneto-mu.html", "text": "Пожарът, който наложи спиране на влаковете между квартала на Девня „Повеляново” и град Белослав, е тръгнал от сухи треви и тръстики. Това каза за  Радио „Фокус“ – Варна  директорът на Регионална дирекция „Пожарна безопасност и защита на населението” (РДПБЗН) – Варна комисар Тихомир Тотев. По думите му екипи работят на място, за потушаване на пламъците. Пожарът е възникнал извън оградата на завода за азотни торове. Към момента няма данни за пострадали хора или сериозни щети. \r\nДиана СТОЕВА", "date": "2019.09.09", "title": "Комисар Тихомир Тотев, РДПБЗН – Варна: Пожарът, който наложи спиране на влаковете между Повеляново и Белослав, е тръгнал от сухи треви и тръстики, работи се по потушаването му"}
{"url": "http://www.focus-news.net/news/2019/09/09/2696909/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът по автомагистрала „Струма“ и главен път Е-79 в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Преминаването по второкласен път 19 Симитли – Гоце Делчев се извършва без забавяне. Към момента няма данни за регистрирани тежки пътни инциденти. В областта не се извършват ремонтни дейности, поради което няма въведени ограничения за движението по пътищата. Повишена опасност от падащи камъни има в района на проходите „Предел“ и „Папаз Чаир“, както и в Кресненското дефиле. \r\nНатоварено е движението по основните пътни артерии в Благоевград. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nЛивия НИНОВА", "date": "2019.09.09", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2019/09/09/2696910/prezidentat-rumen-radev-prevrashtaneto-na-opredeleni-medii-v-instrument-za-politicheska-samorazprava-sazdava-zaplaha-ne-samo-za-svobodnata-zhurnalistika-no-i-za-grazhdanskoto-obshtestvo.html", "text": "Превръщането на определени медии в инструмент за политическа саморазправа създава заплаха не само за свободната журналистика, но и за гражданското общество. Това заявява президентът Румен Радев в позиция във връзка с отправени редица запитвания от граждани и представители на медиите за отношението на президентската институция към вулгарните публикации и дейността на „ИА ПИК“, съобщиха от  прессекретариата на държавния глава . „Президентската институция нееднократно е поставяла въпроса за  замърсената медийна среда в България и целенасоченото разбиване на професионалните и етични стандарти в българската журналистика. Двулична в този контекст е позицията на политици и партии, които публично осъдиха този уродлив подход, но същевременно легитимират „медиите“, които го прилагат, с подкрепа, участие и близки лични отношения. Надяваме се това да е началото на дебат, който да доведе до оздравителен процес в българската журналистика“, пише още в позицията на президента.", "date": "2019.09.09", "title": "Президентът Румен Радев: Превръщането на определени медии в инструмент за политическа саморазправа създава заплаха не само за свободната журналистика, но и за гражданското общество"}
{"url": "http://www.focus-news.net/news/2019/09/09/2696912/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nОт тази вечер до 13 септември, от 22.00 ч. до 06.00 ч. сутринта, ще се спре движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. На 11 септември /сряда/ от 13 ч. до 15 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив – Асеновград – Смолян. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.09", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/09/2696911/gazeta-express-es-ochkva-satrudnichestvoto-s-matyu-palmar-po-kosovskiya-problem.html", "text": "ЕС очаква сътрудничеството с Матю Палмър по косовския проблем, заяви говорителят на ЕК Мая Коцианчич, цитирана от косовският вестник  Gazeta Express . \r\nДиалогът между Косово и Сърбия за нормализиране на отношенията вероятно ще продължи през декември тази година. Държавният секретар на САЩ Майк Помпео назначи Матю Палмър за специален представител за Западните Балкани, който ще се занимава и с диалога в Прищина и Белград. Назначаването на Палмър за специален пратеник означава по-пряко участие на Съединените щати в процеса на диалог, който до този момент беше подпомаган от Европейския съюз. Отчитайки назначението му, германският канцлер Ангела Меркел, изпрати своя пратеник в Косово и Сърбия миналата седмица, германският депутат от управляващата ХДС Петър Байер, който също заяви, че предпочита ЕС да назначи специален пратеник, който да се занимава с диалога между Косово и Сърбия. Говорейки за отношенията си с Палмър, германският депутат Майер заяви, че те са в непрекъснати контакти с пратеника на САЩ за Балканите. \r\nЕвропейската комисия няма конкретен отговор относно назначаването на Палмър, като добави, че очакват тясно сътрудничество между ЕС и новоназначения специален представител на САЩ за Балканите Матю Палмър, тъй като, както казва официалният представител на Европейската комисия Мая Коцианчич, Западните Балкани са от общ интерес. \r\n„ЕС работи в тясно сътрудничество със САЩ по отношение на Западните Балкани. САЩ дадоха ценен принос за нашата работа в Западните Балкани и по-специално за успеха на диалога (между Косово и Сърбия). САЩ и ЕС споделят силен интерес към стабилни и проспериращи Западни Балкани, така че с нетърпение очакваме да продължим нашето тясно сътрудничество със САЩ и с Матю Палмър, сега като специален пратеник на САЩ “, казва Мая Коциянчич, говорител за външната политика и сигурността на ЕС. Коцианчич каза, че ръководителят на външната политика на ЕС Федерика Могерини остава лично и напълно ангажирана с улесняване на преговорите на Белград с Прищина, перспективата за ЕС на Сърбия, Косово и целия регион на Западните Балкани. Разбира се, приветстваме всяка ангажираност в подкрепа на улеснения диалог на ЕС от държавите-членки, както и от нашите международни партньори, и по-специално от САЩ“. заяви Коциянчич пред Gazeta Express в писмен отговор. \r\n \r\n  Юлиян Марков", "date": "2019.09.09", "title": "Gazeta Express: ЕС очква сътрудничеството с Матю Палмър по косовския проблем"}
{"url": "http://www.focus-news.net/news/2019/09/09/2696914/sport-irlandiya-shte-dade-shans-na-rezervite-si-sreshtu-balgariya.html", "text": "Футбол: Треньорът на Ирландия Мик Маккарти ще даде шанс на футболисти, които по-рядко попадат в състава, по време на утрешната контрола срещу България. Маккарти е върнал в младежкия отбор някои от своите избраници, тъй като селекцията на Ирландия до 21 години утре има важен квалификационен мач срещу Швеция. Двубоят между Ирландия и България е във вторник на стадион \"Авива\" в Дъблин от 21.45 часа.", "date": "2019.09.09", "title": "Спорт: Ирландия ще даде шанс на резервите си срещу България"}
{"url": "http://www.focus-news.net/news/2019/09/09/2696913/angel-marinov-kandidat-za-kmet-ot-bsp-shte-predlozha-efektivno-a-ne-efektno-upravlenie-na-stolichniya-rayon-ovcha-kupel.html", "text": "Ще предложа ефективно, а не ефектно управление на столичния район Овча купел. Това каза за предаването  „Софийска трибуна“  па  Радио „Фокус“  кандидатът за районен кмет от БСП Ангел Маринов. „Моята цел е да спечеля изборите през октомври, защото познавам район Овча купел и неговите проблеми и смятам, че мога да го управлявам“, заяви той. Като експерт Маринов коментира и областта на сигурността. „От 2010 година беше създадена общинската полиция, но тя основно се занимава с охрана на общински и обществени сгради, а би трябвало да излезе на улицата между хората, за да може да работи. Изключително важно е и кметът на района да е в непрекъснат и близък контакт с ръководството на 6 Районно управление, защото битовата престъпност е най-големият бич за Овча купел и районите около него“, обясни Маринов. Според него местните избори са изключително важно, защото алтернатива има и тя е в гражданите. „Когато те участват активно в процесите в района, животът ще се подобри. Проблемите в района и доверието на местната организация на БСП ме мотивираха да се кандидатирам за кметския пост в район Овча купел. Отговорността и желанието за работа е ключът за успешното управление на Овча купел“, обобщи кандидатът за кмет на Овча купел.    По думите му Овча купел е районът с най-много протести. „За да протестират толкова много гражданите, явно не виждат големите инвестиции, за които говори кметът на София Йорданка Фандъкова. Защо, след като има толкова много инвестиции, инфраструктурата в Овча купел и Горна баня е в окаяно състояние“, попита той. По думите му строежът на метрото и асфалтирането на няколко главни улици покрай него не може да бъде знак за добре свършена работа от страна на управляващите в Столична община за последните 10 години. „В старата част на Овча купел, в Горна баня и Суходол има улици в окаяно състояние“, поясни Ангел Маринов. Той коментира и темата с презастрояването. „Никой не може да спре строежите в района, но проблемът е, че след като се построят кооперациите и станат обитаеми от жителите, не се изграждат детски градини, които техните деца да могат да посещават. В момента управляващите нямат желанието да разрешат тези проблеми. В Овча купел се организират много протести и има много инициативни комитети и аз ги подкрепям. Решението е промяна на ПУП и разглеждането на всеки един случай индивидуално, за да може да се намери благоприятно решение за всяка едно от замесените страни – бизнесът, гражданите и кметът и неговия екип. След като се разгледа всеки един случай трябва да се намери баланс, за да може и трите страни да бъдат удовлетворени. Трябва да се намерят пресечните точки и всички да бъдат доволни“, обясни Ангел Маринов. Той коментира и въпроса с транспорта в Овча купел. „Това е район, в който има само автобусен транспорт, като се очаква през 2020 да бъде пуснат третия лъч на метрото“, обясни кандидатът за кмет, като уточни, обаче, че около него възникват редица въпроси. „Изникват проблеми, свързани с транспорта, например – последната спирка ще бъде в Овча купел, където ще има паркинг, но от горната страна на Околовръстния път, откъм Горна баня, не е предвиден такъв паркинг. За жителите на Горна баня ще бъде проблем да достигат с колите си до паркинга в Овча купел, тъй като те трябва да пресичат Околовръстния път, който обикновено е доста натоварен и се образуват тапи. Вместо да достигат метростанцията за 5 минути, те ще пътуват около 30. Западната дъга на околовръстния път също е проблем, защото за нея все още даже няма проект за реконструкция и разширяване“, уточни Ангел Маринов. Той каза още, че заедно с метрото,  трябва да се модернизира и инфраструктурата около него. „Трябва да се изгради т.нар. довозващ транспорт, за да може да се облекчи движението в района“, добави той. В Овча купел има над 60 000 жители, обясни той, като отчете липсата на кина и театри в района, а спортните площадки определи като недостатъчни. „Трябва да се изградят още, където младите хора да могат да се социализират. Друго важно за развитието на социалния им живот е това, че слабо се използва Люлин планина, която се намира в района“, отбеляза Маринов. \r\nВеселка ИВАНОВА", "date": "2019.09.09", "title": "Ангел Маринов, кандидат за кмет от БСП: Ще предложа ефективно, а не ефектно управление на столичния район Овча купел"}
{"url": "http://www.focus-news.net/news/2019/09/09/2696915/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . На входа на село Звъничево в посока Пазарджик е поставено ограничение от 40 км/ч, поради ремонти. В района на ханче Септември има полицейски патрул, който следи за спазване ограниченията на скоростта. Колони от автомобили се образуват на входа на Пазарджик в района на кръговите кръстовища на моста на река Марица. \r\nВаня НИКОЛОВА", "date": "2019.09.09", "title": "Пазарджик: Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/09/09/2696932/varna-s-festival-i-izlozhba-observatoriyata-v-grada-otbelyazva-100-godini-ot-sazdavaneto-na-mezhdunarodniya-astronomicheski-sayuz.html", "text": "Варненската обсерватория отбелязва 100 години от създаването на Международния астрономически съюз. Това каза за  Радио „Фокус“ – Варна  Свежина Димитрова, директор на  Национална астрономическа обсерватория и планетариом „Николай Коперник“ във Варна.  Тя добави, че през тази година се  отбелязва освен този юбилей, така също и 150 години от подреждането на периодичната система. По повод на тези две годишнини се организира фестивал, в който се очаква да се включат много ученици и учители от Варна и региона. Успоредно с  фестивала ще бъде наредена и изложба, посветена на 100-годишнината от създаването на Международния астрономически съюз. \r\nНаред с тези събития в обсерваторията продължават и традиционните наблюдателни експедиции.  „Както винаги във варненската обсерватория сме много активни в комуникацията си с учители и ученици, както и с гражданите.  Това, което най-близко предстои е включването ни в Нощта на учените, което мероприятие ще се проведе на 27-ми септември.  Ние ще бъдем една от основните бази, като в обсерваторията ще бъдат разположени много щандове, на които научни организации от Варна ще представят дейността си“, каза още Свежина Димитрова. Тя допълни, че в момента служителите в планетариума се подготвят активно за новата учебна година, която започва на 1-ви октомври. „Искам да отбележа, че и тази година имаме много желаещи, които да се включат в нашите курсове, като имат възможността да подават документите си до 30-ти септември. Освен това в другиден започва и 3-дневно обучение по астрономия на учители от Варна в Рожен с ръководител доц. д-р Антонова от Института по астрономия“, каза за финал Свежина Димитрова. \r\nДесислава ВАСИЛЕВА", "date": "2019.09.09", "title": "Варна: С фестивал и изложба обсерваторията в града отбелязва 100 години от създаването на Международния астрономически съюз"}
{"url": "http://www.focus-news.net/news/2019/09/09/2696916/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания, трафикът е спокоен. По-интензивен е трафикът по централните улици в града – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.09.09", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/09/09/2696934/blagoevgrad-mezhdunarodna-nauchna-konferentsiya-sabra-ucheni-ot-nad-10-darzhavi-v-universitetskiya-tsentar-bachinovo.html", "text": "В Университетския център „Бачиново“ в Благоевград бе открита международната конференция ПОЛИСЛАВ, която се провежда за първи път в България. Това съобщиха от пресцентъра на  Югозападен университет „Неофит Рилски“ . Домакин на двадесет и третото издание на престижния форум е Филологическият факултет към Югозападния университет „Неофит Рилски“. \r\nКонференцията бе открита от ректора на университета проф. д-р Борислав Юруков. Той подчерта, че е чест за Югозападния университет да бъде домакин на форума и отбеляза, че в университета работят изключително млади и амбициозни учени и преподаватели. \r\nПриветствия към участниците отправиха и деканът на Филологическия факултет проф. д-р Магдалена Панайотова и ръководителят на Катедрата по български език доц. д-р Лъчезар Перчеклийски. \r\nПроф. Панайотова отбеляза, че конференцията е четвъртото международно събитие, организирано  от Филологическия факултет в рамките на една година. \r\n„Осъществяването на контакти във връзка със славянството, подкрепата на славистичните изследвания за нас е мисия като факултет. Всички знаем, че езикът на съвременния свят е английският език, но в нашия факултет се отстоява на многообразието на езиците, многообразието на различните славистични изследвания и това се вижда от реферираните списания „Балканистичен форум“ и „Езиков свят“, които Филологическият факултет издава“, каза проф. Панайотова. \r\n„Този форум е не само лингвистичен, от няколко години ПОЛИСЛАВ се опитва да разшири своя кръгозор като темите, свързани със славистиката са в най-широкия смисъл на думата. Радостен съм, че тази година във форума, освен лингвисти, участват литературоведи и историци“, каза доц. Перчеклийски. Той изрази надежда, че конференцията ще продължава да се разширява и постигнатото ще бъде от полза не само за учените, но и за обществото. \r\nВ конференцията, която ще продължи до 11 септември 2019 г. участват 90 изследователи слависти от 27 университета и научни института от България, Сърбия, Словения, Чехия, Полша, Унгария, Германия, Русия, Украйна, Япония и др. Докладите от форума се публикуват в сборник, който е индексиран в авторитетната платформа за научни данни Web of Science.Организатори на научното събитие са Катедрата по български език към Филологическия факултет на ЮЗУ „Неофит Рилски“ и Асоциацията на славистите POLYSLAV.", "date": "2019.09.09", "title": "Благоевград: Международна научна конференция събра учени от над 10 държави в Университетския център „Бачиново“"}
{"url": "http://www.focus-news.net/news/2019/09/09/2696937/tets-brikel-ot-gledna-tochka-na-ekologichnite-iziskvaniya-sme-edno-ot-nay-proveryavanite-predpriyatiya-pri-izmervaiyata-ne-sa-konstatirani-previsheniya-na-dopustimite-stoynosti.html", "text": "От гледна точка на екологичните изисквания сме едно от най-проверяваните предприятия, при измерваията не са констатирани превишения на допустимите стойности. Това се посочва в позиция, изпратена от  ТЕЦ \"Брикел\"  във явръзка с издадения акт за спиране на мощности на топлоцентралата. \r\n\"Днес, 09.09.2019 г., в ТЕЦ \"Брикел\" ни бе наложена принудителна административна мярка от РИОСВ-Стара Загора за спиране експлоатацията на инсталацията. В мотивите си РИОСВ - Стара Загора посочват, че са открили неизпълнение на условията, постановени в нашето разрешително. \r\nНикога не сме пречили на контролните органи да проверяват нашата дейност и да констатират дали работим в съответствие със закона или не. \r\nВ рамките на последните две години броят на проверките, които са ни извършени е  трицифрено число. Лабораториите към Изпълнителната агенция по околна среда са идвали в централата многократно, като последните измервания са направени в рамките на август месец в присъствие на контролните органи\", се казва още в позицията.  \r\n\"Смятаме, че от гледна точка на спазване на екологичните изисквания сме едно от най-проверяваните предприятия в страната. Искаме дебело да подчертаем, че при всяко едно измерване на лаборатория не са констатирани превишения на допустимите стойности, включително и на последните две извършени през август месец\", заявяват от ТЕЦ \"Брикел\". \r\n\"В този момент смятаме, че сме попаднали в предизборната кампания на определена политическа група, която иска да покаже, че може да размаха пръст на друга политическа група, използвайки нас. Смятаме, че е проява на лошо разбиране от политиците ни на това, какво представлява демокрацията, след като правят кампанията си по такъв начин\", посочват от топлоцентралата. \r\n\"Обвинени сме в това, че изплозваме биомаса като част от нашето гориво. Да, ние не отричаме това. Не отричаме, че сме оползотворявали биомаса, но също така искаме да кажем, че това ние сме докладвали всеки месец, както на РИОСВ – Стара Загора, така и на МОСВ. За такъв тип нарушение следва да бъдат предприети мерки от типа административна санкция/глоба и на дружеството да бъде направено предписание да се прекратят тези дейности. При не спазване от оператора , то тогава трябва да бъде наложена принудителна мярка. Брикел не е получавал такъв тип предписани, се казва още в позицията на ТЕЦ \"Брикел\".", "date": "2019.09.09", "title": "ТЕЦ \"Брикел\": От гледна точка на екологичните изисквания сме едно от най-проверяваните предприятия, при измерваията не са констатирани превишения на допустимите стойности"}
{"url": "http://www.focus-news.net/news/2019/09/09/2696940/predstoyashti-sabitiya-v-stranata-za-10-septemvri-agentsiya-fokus.html", "text": "*** \r\n \r\nОт 13.30 часа на ул. „Георги Бенев“ в Северната промишлена зона президентът Румен Радев ще участва в церемонията по откриване на португалски инвестиционен проект. \r\n \r\n*** \r\n \r\nОт 18.00 часа председателят на Народното събрание Цвета Караянчева и председателят на Европейския парламент Давид Сасоли ще открият в изложбеното пространство „Атанас Буров“ изложбата „140 г. от Учредителното събрание и приемането на Търновската конституция“. \r\n \r\n*** \r\n \r\nОт 13.45 часа в зала „Мусала“ на хотел „Хилтън“ ще се проведе пресконференция на министъра на земеделието Десислава Танева и еврокомисарят Витянис Андриукайтис във връзка с 14-та годишна среща на Постоянната група от експерти по Африканската чума по свинете в Европа. \r\n \r\n*** \r\n \r\nОт 10:00 ч., в хотел „Рамада София“ (зала „Опал“) президентът на КТ „Подкрепа“ Димитър Манолов ще открие  заключителна конференция в рамките на проекта на КТ “Подкрепа” \"Насърчаване на механизмите за командировани работници в съответствие с колективните трудови договори и закона.“ \r\n \r\n*** \r\n \r\nОт 10.30 в зала Средец, хотел Балкан ще се проведе кръгла маса на тема: „Новата нормативна уредба в сферата на мрежовата и информационната сигурност - предизвикателства и решения“. \r\n \r\n*** \r\n \r\nОт 11.00 часа в сградата на КЕВР ще се състои тържествено честване по повод 20-та годишнина от създаването му, на което ще бъде валидирано специално пощенско-филателно издание. \r\n \r\n*** \r\n \r\nОт 11.00 часа в централата на „Раковски“ 134, ще се проведе пресконференция на лидерът на НФСБ Валери Симеонов и членове на ръководството. \r\n \r\n*** \r\n \r\nОт 11:50 часа на ул. „Московска” 33, Инициативен комитет ще се регистрира в Общинската избирателна комисия, издигайки Стефан Стефанов за кмет на район „Младост“. \r\n \r\n*** \r\n \r\nОт 12.00 часа в ЦИК лидерът на  политическа партия „Движение 21“ Татяна Дончева ще внесе документите за регистрация за участие в предстоящите местни избори. \r\n \r\n*** \r\n \r\nОт 12.30 часа Ръководството на Националния фронт за спасение на България ще внесе в Централната избирателна комисия документите си за участие в изборите за местни органи на властта. \r\n \r\n*** \r\n \r\nОт 12:30 часа в Националния пресклуб на БТА ще се проведе пресконференция по повод открития голям античен светилищен комплекс на калето край с. Хухла в Източните Родопи. \r\n \r\n*** \r\n \r\nОт 14.00 ч. в СБЖ ще се състои среща с председателката на СИЖБ, отговорна редакторка на сайта на СБЖ и коментаторка на сайта „Барикада” Къдринка Къдринова. \r\n \r\n*** \r\n \r\nОт 17:00 часа започва Седмото издание на Алея на книгата. \r\n \r\n*** \r\n \r\nОт 18.00 часа в Регионалния исторически Музей в София ще бъде представена изложбата „София: От първия трамвай до последната спирка на метрото“. \r\n \r\n \r\n*** \r\n \r\nОт 18.00 часа пред Съдебната палата Инициативата „Правосъдие за всеки“ организира поредния марш за правосъдие срещу опитите за политическо влияние и зависимости в съдебната система и процедурата за назначаване на нов главен прокурор. \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе общинска епизоотична комисия във връзка със заболяването африканска чума по свинете.  \r\n \r\n \r\n*** \r\n \r\nВ 11.00 часа в конферентната зала на Регионален исторически музей – Благоевград ще се състои научна кръгла маса „Пропаганда и власт в народната република“. \r\n \r\n*** \r\n \r\nОт 13.30 часа Окръжен съд – Бургас е насрочил разпоредително заседание по делото за противозаконно унищожаване на „пясъчни дюни“, по което като обвиняеми са привлечени Иван Н. и Манол П. \r\n \r\n \r\n*** \r\n \r\nОт 19.00 часа в галерия „Георги Баев“ ще бъдат подредени 19 картини на емблематични български майстори. \r\n \r\n*** \r\n \r\nОт 11.00 часа в арт салона на Радио Варна ще се проведе пресконференция на НПО „Български Свободни Пчелари. \r\n \r\n*** \r\n   \r\nОт 10.00 часа в  село Имренчево, ще бъде даден старт на строителните работи по проект \"Създаване на Център за грижа за лица с умствена изостаналост в с. Имренчево, община Велики Преслав“. \r\n \r\n \r\n*** \r\n \r\nОт 11.00 часа в Заседателната зала на Областната администрация ще се проведе заседание на Областната епизоотична комисия. \r\n \r\n*** \r\n \r\nОт 18.00 часа в Народно читалище „Паисий Хилендарски”, ще бъде открит Международен фестивал \"Виа Понтика\". \r\n \r\n*** \r\n \r\nОт 11.00 ч. в МБАЛ \"Св. Иван Рилски\" ще се проведе пресконференция с представители на холандска дарителска фондация, които преди това ще посетят и разгледат отделенията на болницата. \r\n \r\n***  \r\n   \r\nОт 09.15 часа в Окръжен съд – Кюстендил ще се гледа мярка за неотклонение „Задържане под стража“ спрямо 75-тодишен мъж, обвинен в убийство на мъж на 45 години от Кюстендил.  \r\n \r\n*** \r\n \r\nОт 10.00 часа в Детска градина „Еделвайс” ще се проведе Демонстративно занятие за гасене на пожар и организиране на евакуация в обект.  \r\n \r\n*** \r\nОт 11.00 часа в сградата на Възрожденското училище ще се проведе награждаване на отличените ученици, участвали в тест за отпускане на общински стипендии. \r\n \r\n*** \r\n \r\nОт 13:00 часа в Пресклуба на БТА ще се проведе пресконференция по актуални теми  вицепремиерът Красимир Каракачанов - министър на отбраната, председател на ВМРО - Българско национално движение. \r\n \r\n*** \r\n \r\nОт 15.00 часа в зала „Плевен\" на областна администрация ще се проведе заседание на областната епизоотична комисия.  \r\n \r\n*** \r\n \r\nОт 16.00 часа на пл. „Възраждане\" ще се проведе демонстрация на военна летателна техника. \r\n \r\n*** \r\n \r\nОт 18.00 часа в Църква на адвентистите от седмия ден ще се проведе семинар на тема ,,Преодоляване на депресията\"в рамките на поредицата ,,Психология и здраве\". \r\n \r\n*** \r\n \r\nОт 18.30 часа на пл. ,,Възраждане\" ще се състои концерт с участието на  представителния ансамбъл на въоръжените сили. \r\n \r\n*** \r\n \r\nВ 10.00 часа в долно фоайе на Драматичен театър-Пловдив ще се проведе пресконференция за 23-ото издание на Есенния театрален фестивал \"Сцена на кръстопът\".  \r\n \r\n*** \r\n \r\nВ 11.00 часа в малката конферентна зала на ДК „Борис Христов” ще се проведе по повод старта на Празници на Стария град. \r\n \r\n \r\n*** \r\n \r\nОт 11.30 часа, в Тракия икономическа зона, Индустриална зона „Раковски”, административната сграда, ще се състои открива на Обучителен център.  \r\n \r\n*** \r\n \r\nОт 12.15 часа на Гребната база - пространството пред ресторант \"Чановете\", ще се проведе пресконференция, на която ще бъдат представени кандидатите на Коалиция „Кауза Пловдив“  в изборите за кметове и общински съветници на 27 октомври 2019. \r\n \r\n*** \r\n \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n \r\n Смолян.  \r\nОт 14.00 часа в Областна администрация – Смолян ще се проведе ежеседмичното заседание на Постоянната областна епизоотична комисия – Смолян заради болестта африканска чума по свинете. \r\n \r\n*** \r\n \r\nОт 10.30 часа, в сградата на Битовия комбинат на ул. \"Тодор Миланович\" 2, СДС-Свищов ще представи кандидата за кмет на града, когото ще подкрепи на местните избори. \r\n \r\n*** \r\n \r\nОт 12:00 часа в Пресклуба на БТА ще се проведе пресконференция на НД Русофили. \r\n \r\n*** \r\n   \r\nОт 10.00 часа в Заседателната зала в сградата на Община Шумен ще се проведе заключителна пресконференция и официална церемония по откриване по проект Подобряване на образователната инфраструктура в град Шумен. \r\n \r\n \r\n*** \r\n   \r\nОт 10.00 ч. в зала 2 на Областна администрация Шумен ще се проведе ежеседмичното заседание на Областната епизоотична комисия.", "date": "2019.09.09", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2019/09/09/2696939/sport-manchestar-siti-e-parviyat-otbor-investiral-poveche-ot-1-mlrd-liri-za-da-sabere-zhelaniya-sastav.html", "text": "Футбол: Манчестър Сити е първият отбор инвестирал повече от 1 млрд. лири, за да събере желания състав. След изминалия летен трансферен прозорец други два клуба са похарчили средства, близки до  тази цифра: Пари Сен Жермен (913 милиона евро) и Реал Мадрид (902 милиона евро), това показват данните на изследователския център CIES Football Observatory. Сумата, която са вложили \"гражданите\" в трансфери, обезщетения и компенсации е 1,014 милиарда евро.", "date": "2019.09.09", "title": "Спорт: Манчестър Сити е първият отбор инвестирал повече от 1 млрд. лири, за да събере желания състав"}
{"url": "http://www.focus-news.net/news/2019/09/09/2696908/ministar-taneva-i-evrokomisaryat-vityanis-andriukaytis-shte-uchastvat-v-14-tata-godishna-sreshta-na-postoyannata-grupa-ot-eksperti-po-afrikanska-chuma-po-svinete-v-evropa.html", "text": ", На 10 септември 2019 г. министърът на земеделието, храните и горите Десислава Танева, еврокомисарят по здравеопазване и безопасност на храните Витянис Андриукайтис и генералният директор на Световната организация по здравеопазване на животните (OIE) Моник Елоит ще вземат участие в 14-тата годишна среща на Постоянната експертна група за Африканска чума по свинете в Европа, която ще се състои в град София. Това съобщиха от  пресцентъра на Българска агенция по безопасност на храните . Тя се провежда под патронажа на Глобалната рамка за трансгранични болести по животните (Standing group of experts GF-TADs) на Организацията по прехрана и земеделие (FAO) на ООН и Световната организация по здравеопазване на животните (OIE). Резултатите от проведените дискусии и взети решения ще бъдат част от изготвянето на Глобална стратегия за контрол и изкореняване на АЧС в световен мащаб. В събитието, на което България е домакин, ще се включат над 90 експерти и представители от 34 страни, сред които министри и заместник-министри на шест държави от Балканския полуостров - Албания, Босна и Херцеговина, Черна гора, Северна Македония, Косово, Сърбия. Очаква се срещата да бъде ключова за осигуряване на подходяща координация и действия по отношение на АЧС в този регион на Европа. Постоянната експертна група е създадена през 2014 г., с цел събиране на опит и добри практики в борбата срещу АЧС в регион Европа. Предвид икономически въздействия върху свиневъдството на три континента в света, представители на OIE за Америка и Азия също ще се включат в срещата.", "date": "2019.09.09", "title": "Министър Танева и еврокомисарят Витянис Андриукайтис ще участват в 14-тата годишна среща на Постоянната група от експерти по Африканска чума по свинете в Европа"}
{"url": "http://www.focus-news.net/news/2019/09/09/2696935/atanas-zafirov-bsp-osven-pobeda-na-predstoyashtite-izbori-kato-partiya-tryabva-da-izgradim-edna-nova-balgariya.html", "text": "Освен победа на предстоящите и много следващи избори,  като партия трябва да изградим една нова България. Това каза Атанас Зафиров, член на ИЗпълнителното бюро на БСП в слово по повод тържественото честване на 9 септември на Братската могила в столицата, предаде репортер на  Агенция \"Фокус\" . Словото на Зафиров бе от името на Националния съвет на партията. \"Уважаеми другарки и другари, вече 75 години 9 септември е една от най-важните, най-спорните, най-обсъжданите, най-отричаните, но и най-обичаните дати в българската история. През първите 45 години тази дата беше един голям празник. Такъв остава днес все още за мнозина българи. През последните 30 години обаче датата е обект на едни безкрайни, но бих казал солидно финансирани опити за пренаписване на цялата съвременна българска история. Казвам съвременна, но не бива да подценяваме и омаловажаване и опитите за пренаписване въобще на българската история, както например периода на османското робство, което някой иска да наричаме присъствие. Напоследък са популярни и усилията за отричане на славянския характер на българската народност\", посочи още Зафиров. По думите му последните 30 години в България пренаписването на историята е дело на загубилите. \"Политическите наследници на победените във Втората световна война, на съюзниците на Хитлер, тези, които приеха антиеврейското законодателство\", допълни още Зафиров.  \r\nТой предаде на присъстващите поздравите на Изпълнителното бюро и на лидера на БСП Корнелия Нинова.  \r\nДеница КИТАНОВА", "date": "2019.09.09", "title": "Атанас Зафиров, БСП: Освен победа на предстоящите избори,  като партия трябва да изградим една нова България"}
{"url": "http://www.focus-news.net/news/2019/09/09/2696942/sliven-trafikat-po-patishtata-v-oblastta-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими,  съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът за завършване на ремонта е до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Ограничението е в сила до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът за завършване на ремонтите е до 31 октомври 2019 г.", "date": "2019.09.09", "title": "Сливен: Трафикът по пътищата в областта е интензивен, но няма задръствания"}
{"url": "http://www.focus-news.net/news/2019/09/09/2696945/nimh-utre-shte-e-predimno-slanchevo-s-maksimalni-temperaturi-mezhdu-25-i-30.html", "text": "През нощта ще бъде предимно ясно и почти тихо. Утре над България ще е предимно слънчево. След обяд ще има временни увеличения на облачността, но ще е почти без валежи.  Ще духа слаб, до умерен вятър от изток-североизток. Максималните температури ще бъдат между 25° и 30°, в София - около 26°. Това съобщи за  Агенция „Фокус”  дежурният синоптик Мартин Славчев   от  Националния институт по метеорология и хидрология (НИМХ) .  \r\nАтмосферното налягане ще е малко по-високо от средното за месеца. \r\nНад Черноморието ще се задържи предимно слънчево. Ще духа до умерен вятър от изток-североизток. Максималните температури на въздуха ще бъдат между 25° и 26°. Температурата на морската вода е 24-25°. Вълнението на морето ще бъде 2 -3 бала. \r\nНад планините ще бъде предимно слънчево, след обяд - с временни увеличения на облачността, но ще е почти без валежи. Ще духа умерен, по високите и открити части – до силен вятър от изток-североизток. Максималната температура на височина 1200 метра ще бъде около 20°, на 2000 метра 13°. \r\nПрез следващите дни ще преобладава слънчево време, с временни увеличения на облачността, почти без валежи. Ще продължи да духа слаб до умерен вятър от изток-североизток. Ще остане топло за периода.", "date": "2019.09.09", "title": "НИМХ:  Утре ще е предимно слънчево, с максимални температури между 25° и 30°"}
{"url": "http://www.focus-news.net/news/2019/09/09/2696946/mvr-vazmozhni-sa-zatrudneniya-na-dvizhenieto-v-stolitsata-vav-vrazka-s-razresheni-protestni-shestviya-na-10-septemvri.html", "text": "Във връзка с разрешени протестни шествия, предвидени за 10 септември, от СДВР информират жителите и гостите на София за евентуални затруднения на движението. Това съобщиха от пресцентъра на  МВР . \r\nВъзможни са затруднения при преминаването в следните участъци:  \r\n- около 17.00 часа – в района на пл. „Независимост“ и пл. „Ал.  Батенберг“;  \r\n- около 18.00 часа – района на Съдебната палата, като шествието  ще се движи по маршрута бул. „Витошка“ – бул. „Патриарх Евтимий“ – бул. „Васил Левски“ – Народното събрание; \r\n- около 18.30 часа – в района на бул. „Цариградско шосе“ и кръстовищата с улиците „Павел Красов“ и „Димитър Пешев“.", "date": "2019.09.09", "title": "МВР: Възможни са затруднения на движението в столицата, във връзка с разрешени протестни шествия на 10 септември"}
{"url": "http://www.focus-news.net/news/2019/09/09/2696936/afp-predsedatelyat-na-britanskiya-parlament-shte-se-ottegli-na-31-oktomvri.html", "text": "Председателят  на Камарата на общините на Великобритания, Джон Беркоу обяви в понеделник, че ще се оттегли в рамките на седмици, на фона на критиките на привържениците на Брекзит, които твърдят, че е нарушил парламентарните правила, за да им попречи, цитира думите му  AFP . \r\nБеркоу заяви, че няма да се кандидатира отново, ако депутатите гласуват по-късно в понеделник в полза на предсрочни общи избори и ако те не го  направят, както изглежда вероятно, той ще подаде оставка на 31 октомври: насрочената дата за Брекзит. \r\nБеркоу е бил председател на долната камара на парламента в продължение на 10 години, като е ръководил разгорещените дебати за Брекзит и е вземал решения за това какво трябва да прави в парламента въз основа на столетия прецеденти. \r\n\"Ако Камарата гласува тази вечер за предсрочни общи избори, моят мандат като говорител и депутат ще приключи, когато този парламент приключи\", каза Беркоу пред Камарата. \r\n\"Ако Камарата не гласува за избори, аз заключих, че най-малкото разрушително и най-демократично от моя страна ще е да се оттегля при приключването на работа в четвъртък, 31 октомври.\" \r\n \r\n  Юлиян Марков", "date": "2019.09.09", "title": "AFP: Председателят на британския парламент ще се оттегли на 31 октомври"}
{"url": "http://www.focus-news.net/news/2019/09/09/2696947/sport-dia-evtimova-otpadna-ot-tenis-turnira-v-meytar-izrael-v-kvalifikatsiite.html", "text": "Тенис: Диа Евтимова започна с победа участието си в квалификациите на турнира по тенис за жени в Мейтар, Израел с награден фонд от 60 000 долара. В първия кръг Евтимова победи с 6:3, 6:3 представителката на домакините Никол Надел, но отпадна от словачката Виктория Морвайова с 2:6 0:6. Морвайова надигра в три сета Даря Шварцман от Израел в първия кръг.", "date": "2019.09.09", "title": "Спорт: Диа Евтимова отпадна от тенис турнира в Мейтар, Израел в квалификациите"}
{"url": "http://www.focus-news.net/news/2019/09/09/2696944/prokuraturata-pod-rakovodstvoto-na-spetsializiranata-prokuratura-se-izvarshvat-protsesualno-sledstveni-deystviya-po-dosadebno-proizvodstvo-yuriy-borisov-e-razpitan-kato-svidetel.html", "text": "Под ръководството на Специализираната прокуратура (СП), следователи от Следствения отдел на СП, подпомагани от агенти на ДАНС, извършват процесуално-следствени действия по досъдебно производство по чл. 105 НК. Към момента няма привлечени към наказателна отговорност лица. Това съобщиха от пресцентъра на  Прокуратурата на Р България . В отговор на многобройни запитвания от медиите от Прокуратурата уточняват, че Юрий Борисов е разпитан в качеството му на свидетел. \r\nДопълнителна информация ще бъде предоставена, веднага щом интересите на разследването позволяват.", "date": "2019.09.09", "title": "Прокуратурата: Под ръководството на Специализираната прокуратура се извършват процесуално-следствени действия по досъдебно производство, Юрий Борисов е разпитан като свидетел"}
{"url": "http://www.focus-news.net/news/2019/09/09/2696943/anadolu-agency-vanshnite-ministri-na-turtsiya-i-rusiya-provedoha-telefonen-razgovor-za-siriya.html", "text": "Турският външен министър Мевлют Чавушоглу разговаря по телефона с руския си колега Сергей Лавров в понеделник и обсъди последните събития в Сирия, според дипломатически източник, цитиран от  Anadolu Agency . \r\nДвамата министри са обсъдили въпроси, свързани със северозападната сирийска провинция Идлиб, мирния процес в Астана и създаването на сирийски конституционен комитет, съобщи източникът, който поиска да не бъде назоваван поради ограничения за разговори с медиите. \r\nМирният процес от Астана с посредничеството на Турция и Русия, осигурява прекратяване на огъня и зона за деескалация в Идлиб и допринесе за възраждането на преговорите в Женева, започнали през юни 2012 г. под егидата на ООН. \r\nСлед среща на 17 септември 2018 г. в руския град Сочи между турския президент Реджеп Тайип Ердоган и руския му колега Владимир Путин, двете страни се съгласиха да създадат демилитаризирана зона, в която са  изрично забранени актове на агресия в сирийската провинция Идлиб. \r\nСирийското правителство и неговите съюзници обаче последователно нарушават условията на прекратяването на огъня, като започват чести атаки в зоната на деескалация, припомня агенцията. \r\n \r\n  Юлиян Марков", "date": "2019.09.09", "title": "Anadolu Agency: Външните министри на Турция и Русия проведоха телефонен разговор за Сирия"}
{"url": "http://www.focus-news.net/news/2019/09/09/2696948/s-poreditsa-sabitiya-obshtinska-biblioteka-iskra-v-kazanlak-shte-se-vklyuchi-v-initsiativata-evropeyski-dni-na-nasledstvoto.html", "text": "С поредица събития Общинска библиотека „Искра” ще се включи в инициативата Eвропейски дни на наследството, каза за  Радио „Фокус”  директорът на библиотеката Анна Кожухарова. Тя поясни, че инициативите в програмата започват от 16 септември, когато ще бъде поставено началото на филмов маратон под надслов „Естетика и размисъл в европейското кино”, в рамките на който ще бъдат прожектирани европейски филми. Той ще продължи до 20 септември. \r\nДве изложби ще бъдат открити в рамките на инициативата „Европейски дни на наследството”. На 17 септември във фоайето на библиотека „Искра” ще бъде открита фото-изложба „Човешкото лице на четенето”, а на 19 септември \r\nдокументалната изложба „Родолюбци по дух, европейци по мислене. Казанлъшката Дружба „Розова долина”.  \r\nБиблиотеката организира и фотоконкурс за споделяне на впечатления от посетени културни дестинации под надслов „Европейското културно наследство през погледа на пътешественика”. \r\nОт 25 до 28 септември в Детско – юношеския отдел на библиотеката ще се проведат Арт-работилници за деца и възрастни „Фабрика за мечти”.  \r\nНа 26 септември културният институт организира съвместно с Младежки център за развитие „Взаимопомощ” инициатива под надслов „Екзотиката на кафето”.  \r\nСлавяна ГАЙДАРОВА", "date": "2019.09.09", "title": "С поредица събития Общинска библиотека „Искра” в Казанлък ще се включи в инициативата Eвропейски дни на наследството"}
{"url": "http://www.focus-news.net/news/2019/09/09/2696933/kaloyan-pargov-bsp-da-namerim-konsensusnata-i-konsolidirashta-figura-zad-koyato-da-zastanem-vsichki-nie-sofiyantsi-koito-iskame-promyana.html", "text": "Да намерим консенсусната и консолидираща  фигура, зад която да застанем всички ние софиянци, които искаме промяна. Това каза лидерът на Градския съвет на БСП - София Калоян Паргов в слово по повод тържественото честване на 9 септември на Братската могила в столицата, предаде репортер на  Агенция \"Фокус\" . \"Позволете ми в този празничен ден да отделя няколко думи на това, което ни предстои през тази есен, а именно местните избори. В София обществените нагласи показват готовност и желание за промяна. Промяна на модела на управление. Промяна за една друга перспектива, промяна на начина, по който се развива нашият град. Промяна на стила, по който се харчат парите на софиянци и на европейските граждани. Скъпи, другарки и другари, има всички предпоставки тази промяна да се случи тази есен. Зависи единствено от нас дали ще се възползваме от тази възможност и от тези шансове, които имаме. Дали умно ще подредим кампанията си и дали ще реализираме нашия потенциал. Консолидацията на тази част от обществото, която иска промяна, е от ключово начение. Ето защо наш дълг и наша отговорност е да намерим успешната формула, чрез която да стъпим на това, което да ни обедини, загърбвайки дребните теснопартийни боричкания и разделения. Нека намерим онази фигура, консенсусна и консолидираща, зад която да застанем всички ние софиянци, които искаме промяна в нашия град. Очаква ни трудна битка и приносът на всеки един от нас е изключително важен, за да моеже на 3 ноември да се поздравим с победа в София\", подчерта Паргов.  \r\nДеница КИТАНОВА", "date": "2019.09.09", "title": "Калоян Паргов, БСП: Да намерим консенсусната и консолидираща  фигура, зад която да застанем всички ние софиянци, които искаме промяна"}
{"url": "http://www.focus-news.net/news/2019/09/09/2696941/tass-kristalina-georgieva-ostana-edinstven-kandidat-za-direktor-na-mvf.html", "text": "Представителят на България Кристалина Георгиева е единственият кандидат за длъжността управляващ директор на Международния валутен фонд (МВФ). Това се посочва в изявление на Изпълнителния съвет на фонда, публикувано в понеделник на неговия уебсайт, цитирано от  TACC . \r\n\"Крайният срок за подаване на кандидатури за кандидати за поста на следващия управляващ директор на МВФ приключи на 6 септември. Единственият кандидат, българската гражданка Кристалина Георгиева, потвърди готовността си да бъде номинирана за тази длъжност\", се казва в информацията. МВФ каза още, че възнамеряват да завършат процеса на избор на нов ръководител на организацията на мястото на Кристин Лагард до 4 октомври 2019 г. \r\nПрез юли стана известно, че Лагард временно престава да изпълнява функциите на директор на МВФ във връзка с издигането на нейната кандидатура за поста на ръководител на Европейската централна банка. В началото на август Европейският съюз избра представителя на България Георгиев за единствен кандидат за поста на новия шеф на МВФ. \r\n \r\n  Юлиян Марков", "date": "2019.09.09", "title": "ТАСС: Кристалина Георгиева остана единствен кандидат за директор на МВФ"}
{"url": "http://www.focus-news.net/news/2019/09/09/2696938/korneliya-ninova-bsp-hilyadi-balgarski-antifashisti-sa-dali-sili-trud-zhivota-si-za-da-sprat-natsizma.html", "text": "Честит Девети септември, антифашисти. Честит празник, социалисти. За тази дата от българската история са давани много противоречиви оценки и са се водили много спорове. Има обаче безспорни факти, които заслужават нашето уважение. Хиляди български антифашисти са дали сили, труд, живота си, за да спрат нацизма. Те са част от европейската антифашистка борба. Загинали са не за пари и власт, а за идеал. На тях днес отдаваме почит. Това заяви в Гоце Делчев лидерът на БСП Корнелия Нинова, съобщиха от пресцентъра на  партията . Тя подчерта, че друг безспорен факт е, че в годините след Девети септември България се превръща в индустриална държава с развито производство, строителство, земеделие, наука и култура. На всеки е осигурен достъп до образование, здравеопазване, сигурност. По думите й част от този градеж е и партийната организация в Неврокоп, сега Гоце Делчев. \"Честита 100-годишнина. Началото е поставено на 12 юли през 1919 г. Оттогава до днес организацията защитава правата на работещите, младите, социално слаби и угнетени\", заяви председателят на БСП. Тя коментира, че десетилетия наред Гоце Делчев се управлява от кмет социалист. Според нея това е община образец за управление в полза на гражданите. \"Вие издигате Владимир Москов за седми мандат. И ще спечелите. Вие сте образец за партийна организация в БСП. Силата ви е в единството и упоритата работа. Сигурна в успеха ви, ви пожелавам на добър час!\", обърна се тя към присъстващите. На празника на организацията Корнелия Нинова връчи 30 плакета на заслужили през годините социалисти, сред които и бивши председатели. Председателят на БСП прие и 20 нови млади социалисти.", "date": "2019.09.09", "title": "Корнелия Нинова, БСП: Хиляди български антифашисти са дали сили, труд, живота си, за да спрат нацизма"}
{"url": "http://www.focus-news.net/news/2019/09/09/2696950/afp-dzhuzepe-konte-prizova-za-promyana-na-byudzhetnite-pravila-na-es.html", "text": "Италианският премиер Джузепе Конте призова в понеделник за реформа на бюджетните правила на Европейския съюз и сътрудничеството в областта на имиграцията, преди вота на доверие в парламента за новото му правителство, предава  AFP . \r\nНай-належащият проблем  на бъдещата коалиция на антисистемното движение „5 звезди“ и лявоцентристката Демократическа партия е предстоящият бюджет за 2020 г., ключов тест за отношенията с Брюксел. \r\nГоляма част от началото на първата реч на Конте пред парламента обаче беше посветена на обвинение на предишната популистка коалиция за безкрайни раздори и обещание, че новото правителство ще се представи по-добре. \r\nКонте призова Пакта за стабилност и растеж на ЕС, който ограничава бюджетния дефицит до три процента от брутния вътрешен продукт в държавите-членки, да бъде „подобрен“ и опростен. \r\nПактът беше основният проблем между Европейската комисия и предишното популистко правителство в силно задлъжняла Италия, която трябва да представи балансиран бюджет на Брюксел през следващите седмици. \r\nАко не успее, Италия може да се сблъска с автоматично повишаване на данъка върху добавената стойност на 1 януари, за да събере повече средства, мярка която наказва най-бедните най-тежко. \r\nБившият австрийски канцлер Себастиан Курц обаче отхвърли всяко смекчаване на правилата на ЕС, \"както иска Италия\". \r\n\"Италия не трябва да става втора Гърция. Във всеки случай ние не сме готови да плащаме дълговете на Италия!\" – написа Курц в социалната мрежа „Туитър“ в понеделник. \r\n \r\n  Юлиян Марков", "date": "2019.09.09", "title": "AFP: Джузепе Конте призова за промяна на бюджетните правила на ЕС"}
{"url": "http://www.focus-news.net/news/2019/09/09/2696952/blagoevgrad-zamestnik-kmetat-hristina-shopova-otkri-novata-tvorcheska-i-uchebna-godina-v-dom-na-mladostta-i-obyavi-konkurs-za-tvorba-interpretirashta-simvola-na-grada.html", "text": "Заместник-кметът по култура и хуманитарни дейности на община Благоевград Христина Шопова даде начало на новата творческа и учебна година в Дом на младостта. Това съобщиха от  Общината . На събитието присъстваха дейци на изкуството и културата, учители, директори на детски градини и училища, преподаватели към различни школи, общественици и граждани. Пред тях Христина Шопова обяви и стартиращия конкурс за творба, интерпретираща символа на Благоевград. „Избрахме неслучайно тази дата, в нея има три пъти цифрата 9. Надяваме се да е за добро! Мотото на днешното събитие е „Всичко хубаво тръгва от Благоевград“, а темата на дискусията е „Как да вдъхновим нашите деца да се превърнат в „Творци на духа?“.  Много е важно за всички нас , като родители, и като общественици да дадем насока на поколенията след нас. Всяко едно дете има талант, някои по повече. Въпросът е да го открием, да го провокираме, да го насочим в правилната посока, за не бъдат те на улицата, пред телефоните и компютрите, а когато ги използват, това да в помощ на тяхното развитие. В момента изготвяме и творческа програма, която ще бъде оповестена. Стартираме и конкурс, който ще продължи в рамките на месец. В основата му е да провокираме децата да интерпретират символа на града“, каза Христина Шопова. Тя поясни, че в инициативата могат да участват деца на различни възрасти, а творбите ще бъдат подредени в специална изложба в галерия „Свети Лука“. Заместник-кметът допълни, че авторите на творбите ще бъдат стимулирани, като ще има възможност произведенията да бъдат закупени на символични цени.„Ще създадем и Художествен съвет. В момента водим разговори с хора от цялата страна. Ролята на Съвета  е да изготвя творчески програми, да мотивира решения по отношение на децата. Целта е да отсяваме най-големите таланти и те да бъдат подпомагани още по-добре и от Общината, и не само“, каза заместник-кметът Христина Шопова.  \r\nПо време на събитието бе организиран и стилен коктейл, а гостите се насладиха на новоподредена експозиция в Дом на младостта. \r\n Обновеното пространство на бившия Младежки дом се използва за богат набор от артистични, публични и социални събития. Дом на младостта отвори врати през месец юни тази година, когато бе открит официално от кметът д-р Атанас Камбитов.", "date": "2019.09.09", "title": "Благоевград: Заместник-кметът Христина Шопова откри новата творческа и учебна година в Дом на младостта и обяви конкурс за творба, интерпретираща символа на града"}
{"url": "http://www.focus-news.net/news/2019/09/09/2696951/chudotvornite-ikoni-na-presveta-bogoroditsa-skoroposlushnitsa-i-presveta-bogoroditsa-kasperovska-ot-ukrainskiya-grad-ananiev-pristigvaha-v-kazanlak.html", "text": "Чудотворните икони на Пресвета Богородица „Скоропослушница“ и Пресвета Богородица „Касперовска“ от украинския град Ананиев пристигваха в Казанлък, предаде кореспондент на  Радио „Фокус” . Иконите бяха посрещнати на площад „Севтополис”, до Лъвовата чешма с литийно шествие, което се отправи към храм „Св. Успение Богородично”. На 12 септември след утринно богослужение и Света божествена литургия Чудотворните икони ще бъдат отнесени и изложени в храм „Св. Йоан Предтеча“, зад Пощата.На 14 септември иконите ще бъдат пренесени в друг казанлъшки храм - „Св. Пророк Илия“, където ще останат до 15 септември. От най-старият храм в Казанлък, чудотворните икони ще потеглят към храм „Св. Троица“, където ще останат до 18 септември, след което ще отпътуват за Павел баня. В обиколката на иконите освен Стара Загора, Казанлък и Павел баня са включени градовете Чирпан, Нова Загора, Гълъбово, Харманли и Свиленград. \r\nСлавяна ГАЙДАРОВА", "date": "2019.09.09", "title": "Чудотворните икони на Пресвета Богородица „Скоропослушница“ и Пресвета Богородица „Касперовска“ от украинския град Ананиев пристигваха в Казанлък"}
{"url": "http://www.focus-news.net/news/2019/09/09/2696955/prof-stoyan-marinov-varnenska-turisticheska-kamara-izgodnite-oferti-prez-septemvri-dovedoha-poveche-avtoturisti-v-kurortite-po-severnoto-chernomorie.html", "text": "Изгодните оферти, които предлагат през септември много от хотелите по Северното Черноморие доведоха до ръст на автотуристи, които идват на почивка в края на сезона. Това коментира в интервю за  Радио „Фокус“ – Варна  проф. Стоян Маринов от Варненската туристическа камара. По думите му, в момента в големите и по-малките курорти има осезаемо присъствие на гости от България, Румъния и Молдова, които идват с автомобилите си. „Специално малките градчета на север от Варна – Балчик, Каварна, Шабла, Тюленово, изобилстват от такива туристи, което е положително“, коментира той. Според експерта, в момента в хотелите по Северното ни Черноморие има невероятни намаления. За някои комплекси цените са с 20 до 30 процента по-ниски от тези за миналия септември. „Конкретно, мога да посоча, че за цена от порядъка на 50 лева в 4-звезден хотел, във втората половина на септември, на ден на човек може да си изкара прекрасна почивка. Сега е и много по-спокойно“, добави проф. Маринов. Той посочи, че доста хотели до 15-ти – 16-ти септември нямат и една свободна стая. „Говоря за качествени хотели, които имат и басейни, които са близо и до плажа. Това е един добър индикатор за силен месец септември“, уточни той. Според представителя на Варненската туристическа камара, допълнителен фактор местата за настаняване да са все още пълни е и това, че времето все още е хубаво, а условията за есенна почивка на море са чудесни. „Температурата на водата на въздуха са изравнени и ако времето се задържи така до края на септември, ще имаме един силен месец и ще се компенсират спадовете, регистрирани през сезона“, обобщи той. \r\nДиана СТОЕВА", "date": "2019.09.09", "title": "Проф. Стоян Маринов, Варненска туристическа камара: Изгодните оферти през септември доведоха повече автотуристи в курортите по Северното Черноморие"}
{"url": "http://www.focus-news.net/news/2019/09/09/2696949/prof-evgeniy-daynov-politolog-v-situatsiya-v-koyato-e-pochti-ochevidno-che-gerb-shte-zagubi-sofiya-se-pravyat-vsyakakvi-politicheski-igri.html", "text": "В ситуация, в която е почти очевидно, че ГЕРБ ще загуби София, се правят всякакви политически игри, за да не бъде тази загуба болезнена и ако може да не се състои. Това каза за обзорното предаване  „Това е България“  на  Радио „Фокус“  политологът проф. Евгений Дайнов. Той коментира и случая с арестувания за шпионаж Юрий Борисов. Според него, ако не му бъде повдигнато обвинение, това ще значи, че задържането му е опит за мобилизиране на градския десен глас в София. „Знаем, че този човек е привлечен, но дори не е ясно, дали е обвинен. Нямаме второ знание, за да направим хипотеза, но знам няколко неща. Първо: Управляващата вихрушка не действа нито принципно, нито законно. Те винаги търсят партиен или финансов интерес. Зад всички гръмки арести, които хвърчат, а след това се провалят, стоят политически игри. Зам. главния прокурор Иван Гешев, който провежда тази акция, е много по-склонен да играе политически игри, отколкото да следва правосъдието“, коментира той. Проф. Евгений Дайнов прогнозира, че ако ГЕРБ бъде пробит в София, това ще промени конфигурацията на политическата обстановка в цялата страна. \r\nЦоня СЪБЧЕВА", "date": "2019.09.09", "title": "Проф. Евгений Дайнов, политолог: В ситуация, в която е почти очевидно, че ГЕРБ ще загуби София, се правят всякакви политически игри"}
{"url": "http://www.focus-news.net/news/2019/09/09/2696959/shumen-natsionalnata-programa-za-dostapna-zhilishtna-sreda-i-lichna-mobilnost-beshe-predstavena-na-zasedanie-na-oblastniyat-savet-za-horata-s-uvrezhdaniya.html", "text": "Националната програма за достъпна жилищна среда и лична мобилност беше представена на заседание на Областният съвет за хората с увреждания в Шумен, предаде репортер на  Радио „Фокус“-Шумен . Тя ще се реализира в два компонента. По нея ще се финансиране изпълнението на инвестиционни проекти за изграждане на достъпна среда в съществуващи жилищни сгради и прилежащите им пространства, която се ползва безвъзмездно и по нестопански начин и за приспособяване на лично моторно превозно средство, необходимо за личната мобилност на човек с трайно увреждане. Финансовата рамка на проектните предложения по Компонент 1 е между 10 000 и 100 000 лв. без ДДС на едно проектно предложение, а по Компонент 2 е до 8 000 лв. с ДДС. Човек с трайни увреждания може да кандидатства в рамките на годината и двата компонента, с отделно заявление за всеки от тях. Всеки потенциален кандидат пристъпва към събиране на документи за кандидатстване, след като по негово искане е получил от съответната дирекция „Социално подпомагане“ писмо за подкрепа. Срокът за кандидатстване е до 30 септември, като документите по двата компонента се подават на хартиен и електронен носител в Министерството на труда и социалната политика.  \r\nМартина Драгнева, директор на „Социално подпомагане“-Шумен посочи, че на този етап има подадено едно заявление за писмо за покрепа от Нови пазар. „Първо кандидатстващите по Националната програма трябва да подадат при нас заявление за писмо за подкрепа, като най-късно до три дни се връща обратната информация дали попадат в обхвата на програмата“, обясни тя. Иванка Казакова, председател на Регионалната организазия на Съюза на инвалидите, посочи, че са информирали своите членове за възможностите, които дава Националната програма, но изрази и известни притеснения, свързани с краткия срок за кандидатстване, неяснота кой ще заплати изготвянето на проектната документация, как ще се действа в случай, когато жилищните кооперации или блокове не са регистрирани като юридически лица. „Националната програма е много добре разписана по отношение на изискуемите документи, но тези няколко аспекта не са ясни. Ние като организация ще съдействаме на хората, които кандидатстват, ще намерим проектант, но нека да е ясно да кой и как  ще поеме разходите“, коментира Иванка Казакова.  \r\nОбластният управител проф. Стефан Желев предложи да се събере информация от хората с увреждания по общини за това, което спешно и належащо трябва да се предриеме за подобряване на достъпността на обществената среда. „Ще обсъдим проблемите и потребностите, ще ги оформим в предложения до съответната община, за да могат кметовете съответно да ги предвидят в бюджетите си“, каза проф. Желев. \r\nИвелина ИВАНОВА", "date": "2019.09.09", "title": "Шумен: Националната програма за достъпна жилищна среда и лична мобилност беше представена на заседание на Областният съвет за хората с увреждания"}
{"url": "http://www.focus-news.net/news/2019/09/09/2696956/krasimir-premyanov-sayuz-na-trakiyskite-druzhestva-v-balgariya-zakonoproekt-za-materialnite-prava-na-trakiyskite-balgari-shte-bade-vnesen-ot-deputati-tehni-naslednitsi.html", "text": "Законопроект за материалните права на тракийските българи ще бъде внесен от депутати, техни наследници. Това каза за обзорното предаване  „Това е България“  на  Радио „Фокус“  председателят на Съюза на тракийските дружества в България Красимир Премянов. Той обясни, че документът все още е в етап на консултации. „Опитахме се да направим проектозакон, според който българската държава символично да обезщети тези хора, а те от своя страна ще предоставят права българската страна да претендира за техните материални права в своя полза към турската страна. Нека да бъде в духа на Ангорския договор. Ще действаме по две траектории: Ангорския договор и изпълнение на двустранните отношения между България и Турция, които могат да се съгласуват. Първоначално вкарването му в смесената българо-турска комисия и след това уточняване и съгласуване на този въпрос, като тактически план. Другото е законопроекта, ако той получи развитие“, каза той. Красимир Премянов  припомни, тракийските българи са може би най-изстрадалата част от народа ни през 20 век. Близо 500 000 души генетичен резерв на България живее в Украйна. Той каза още, че очаква момента, в който всички ще осъзнаем, че България трябва да се бори да си върне престижните позициите, да се пребори с демографския срив и да повиши качеството на образованието и икономиката си. \r\n \r\nЦоня СЪБЧЕВА", "date": "2019.09.09", "title": "Красимир Премянов, Съюз на тракийските дружества в България: Законопроект за материалните права на тракийските българи ще бъде внесен от депутати, техни наследници"}
{"url": "http://www.focus-news.net/news/2019/09/09/2696953/9-septemvri-izlozhba-protest-i-poslaniya-za-mestniya-vot-obzor.html", "text": "В столицата десетки граждани се събраха на Братската могила, за да отбележат 9 септември. Честването бе организирано от Градския съвет на БСП - София. На събитието присъстваха лидерът на Градския съвет на БСП - София Калоян Паргов, заместник-председателят на ПГ на \"БСП за България\" Георги Свиленски, Атанас Зафиров, член на Изпълнителното бюро на партията, общински съветници от БСП в София и други. В своето слово по повод 9 септември,  Калоян Паргов  посочи, че не бива да се позволява датата да бъде източник на комплекси и чувство за малоценност. Според него 9 септември трябва да е повод за национална гордост. Паргов изтъкна, че днес социалистите отново са се събрали на Братската могила, за да отдадат почит, да поднесат цветята си. \"Да се преклоним пред паметта на всички борци срещу хитлеро-фашизма. 9 септември е началото на политическа, икономическа, социална и културна революция в България“, каза Паргов. Той отбеляза, че някои малко чели го наричат преврат или окупация, но преди 75 г. страната ни е скъсала с нацизма. Паргов отдели време и за предстоящите местни избори в своето слово. Той призова да бъде намерена консенсусната и консолидираща фигура, зад която да застанат всички софиянци, които искат промяна. \"В София обществените нагласи показват готовност и желание за промяна. Промяна на модела на управление. Промяна за една друга перспектива, промяна на начина, по който се развива нашият град\", посочи още Паргов. \"Освен победа на предстоящите и много следващи избори, като партия трябва да изградим една нова България\", каза  Атанас Зафиров, член на Изпълнителното бюро на БСП  в слово по повод тържественото честване на 9 септември на Братската могила в столицата Изказването на Зафиров бе от името на Националния съвет на партията. \"Уважаеми другарки и другари, вече 75 години 9 септември е една от най-важните, най-спорните, най-обсъжданите, най-отричаните, но и най-обичаните дати в българската история. През първите 45 години тази дата беше един голям празник. Такъв остава днес все още за мнозина българи\", посочи той.  \r\n Да поздрави социалистите не пропусна и  лидерът на БСП Корнелия Нинова . \"Честит Девети септември, антифашисти. Честит празник, социалисти. За тази дата от българската история са давани много противоречиви оценки и са се водили много спорове. Има обаче безспорни факти, които заслужават нашето уважение. Хиляди български антифашисти са дали сили, труд, живота си, за да спрат нацизма. Те са част от европейската антифашистка борба. Загинали са не за пари и власт, а за идеал. На тях днес отдаваме почит. Това заяви в Гоце Делчев лидерът на БСП Корнелия Нинова. Тя подчерта, че друг безспорен факт е, че в годините след Девети септември България се превръща в индустриална държава с развито производство, строителство, земеделие, наука и култура. \r\nВ столицата напрежение сред обществото създаде изложбата в Руския културно-информационен център.  Изложбата бе озаглавена  \"Пътят към победата: историческите източници  разказват\", като първоначалното наименование бе \"Към 75-ата годишнина от освобождението на Източна Европа от нацизма. България\". На откриването на изложбата присъстваха стотици  граждани.  Изложбата е документална и представя документи с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ). Експозицията бе открита от  посланика на Русия в България Анатолий Макаров . \"Скъпи приятели ние се събрахме днес на годишнината на велики събития, които до голяма степен са определили хода на по-нататъшната история на Русия, така и на България\", каза по време на откриването на изложбата посланикът. По думите му на този ден преди 75 години българският народ с ликуване и радост е посрещал войските на Червената армия.  \r\nПред Руския културно-информационен център се събраха десетки граждани на протест. Гражданите протестираха срещу изложбата в центъра. Протестиращите носеха плакати, на които пише \"Сталин не е освободител\", \"Освобождение? Не, нагла окупация\" и други. В района бе засилено полицейско присъствие, като кордон пазеше гражданите да не нахлуят в Руския културно-информационен център. \r\n Агенция \"Фокус\"  припомня:  \r\nНа 3 септември Министерство на външните работи излезе с декларация, насочена срещу изложбата. \"По повод организираното от Посолството на Руската федерация събитие на 9 септември „Изложба 75 години от освобождението на Източна Европа от нацизма“, МВнР заявява следното: „Без да отричаме приноса на СССР за разгрома на нацизма в Европа, не трябва да си затваряме очите , че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави. МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век. От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България. СССР обявява война на България, когато на власт току-що е дошло ново демократично  правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие. Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология\". На декларацията реагира остро лидерът на АБВ Румен Петков. Според него авторите на декларацията трябва да бъдат изгонени от Външно министерство.  \r\nДеница КИТАНОВА", "date": "2019.09.09", "title": "9 септември: изложба, протест и  послания за местния вот (ОБЗОР)"}
{"url": "http://www.focus-news.net/news/2019/09/09/2696957/gl-inspektor-nikolay-nikolaev-rspbzn-burgas-nyakolko-po-spetsifichni-pozhara-byaha-registrirani-v-oblastta-prez-poslednite-dve-sedmitsi-ediniyat-beshe-gorski-pozhar-pri-evrenozovo.html", "text": "Няколко по-специфични пожара бяха регистрирани на територията на област Бургас през последните две седмици, единият от които беше горски пожар в района на село Евренозово. Това каза за  Радио „Фокус“ – Бургас  гл. инспектор Николай Николаев, началник на Районна служба „Пожарна безопасност и защита на населението“ (РСПБЗН) – Бургас. „В гасенето на пожара се включиха над 50 човека, от които служители от Държавното горско стопанство, 3 пожарни автомобила от РСПБЗН, както и служители на „Гранична полиция“, отбеляза той. По думите му пожарът най-вероятно е възникнал вследствие от невнимание при открит огън от хора и е горял няколко часа. \r\n„Друг по-сериозен горски пожар възникна в района на Сунгуларе, който обхвана няколко постройки в селото“, заяви гл. инсп. Николаев и добави, че други по-сериозни сигнали за пожари не е имало през последните седмици, по-скоро такива за запалени контейнери и сухи треви, които са били угасени своевременно. „От тази гледна точка обръщаме сериозно внимание на хората, които приготвят зимнина, защото сме и в такъв период и най-малкият въглен, излязъл извън огнището, може да бъде причина за бързо развиващ се пожар“, коментира гл. инсп. Николаев. \r\nПо думите му следствие на високите температури, горещите дни продължават, което за съжаление е предпоставка за възникване на горски пожари, а морския вятър подпомага за разпространяването им.„Хората да са по-внимателни с приготвянето на зимнината, паленето на огън, чистенето на дворове и ниви, тъй като 90% от пожарите са следствие на човешки действия било то умишлени и случайни“, заяви гл. инсп. Николаев. \r\nДеница ДИМИТРОВА", "date": "2019.09.09", "title": "Гл. инспектор Николай Николаев, РСПБЗН – Бургас: Няколко по-специфични пожара бяха регистрирани в областта през последните две седмици, единият  беше горски пожар при Евренозово"}
{"url": "http://www.focus-news.net/news/2019/09/09/2696954/tass-london-i-bryuksel-sa-saglasuvali-pozitsiite-si-po-nyakoi-aspekti-na-brekzit.html", "text": "Лондон и Дъблин успяха да се договорят по някои въпроси относно предстоящото излизане на Великобритания от ЕС. Това се посочва в изявление, публикувано в понеделник от кабинета на британския премиер на Даунинг Стрийт 10 след среща с ирландския премиер Лео Варадкар, цитирано от  TACC \r\n“Въпреки факта, че страните признаха, че преговорите са на ранен етап, по някои въпроси бяха договорени общи позиции, въпреки че съществуват значителни различия,“ се казва в документа. „Обединеното кралство и Ирландия се стремят да постигнат споразумение относно Брекзит между Европейския съюз и Обединеното кралство.\" \r\nДаунинг стрийт също отбеляза, че преговорите между двамата лидери се провеждат в \"положителен и конструктивен\" дух и позволяват на страните да се разберат по-добре. \r\nНа съвместна пресконференция в понеделник Джонсън и Варадкар обявиха, че вярват във възможността за споразумение между Лондон и Брюксел. Ирландският премиер подчерта, че е готов да изслуша всякакви предложения на Джонсън, като настоя за запазването на „предпазния механизъм“, който е предназначен да предотврати появата на твърда граница между Република Ирландия и Северна Ирландия след Брекзит.  Едно от основните изисквания на Лондон, напротив, е изключването на този механизъм от споразумението с ЕС, но според Варадкар ясно очертани и правно обвързващи споразумения относно ирландската граница не могат да бъдат заменени с „прости обещания“. \r\n \r\n  Юлиян Марков", "date": "2019.09.09", "title": "ТАСС: Лондон и Брюксел са съгласували позициите си по някои аспекти на Брекзит"}
{"url": "http://www.focus-news.net/news/2019/09/09/2696958/telma-shte-se-provede-liderska-sreshta-v-makedonskiya-parlament.html", "text": "Ще се проведе лидерска среща в македонския парламент, информира македонският телевизионен канал  ”Телма” .  \r\nТова, което се знае със сигурност, е, че лидерите на СДСМ и ВМРО-ДПМНЕще седнат в 20 часа, но форматът на срещата ще бъде един плюс четири - в разговорите ще бъдат подпомогнати от четирима членове на работните групи. \r\nЩе бъде обсъдена и съдбата на досъдебното производство, както и делата, заведени след 18-месечния срок за внасяне на обвинения от Специализираната прокуратура. \r\n\"Ние сме наясно с твърдата позиция на СДСМ да няма предсрочни избори и не очакваме да се съгласим утре, но ще искаме на всяка среща да обсъдим този въпрос. Късно е те да се проведат до края на годината, но те могат да се проведат през април или май “, казаха от ВМРО-ДПМНЕ \r\nСпоред източници на ВМРО-ДПМНЕ е възможно да се разреши на опозицията да предложи главен  прокурор или ръководител на прокуратурата за организираната престъпност, но те не очакват правителството да се откаже от Вилма Русковска.  \r\nОстават още пет дни до изтичането на мандата на специалния прокурор Янева, а законът за прокуратурата се очаква да бъде приет дотогава и да изисква мнозинство от две трети. \r\nТъй като делата на СП ще се поемат от прокуратурата, властите твърдят, че няма причина да се бърза до 15 септември, а за международните партньори това не е строго изискване и по-важното е да се гарантира приключване на делата на СП. \r\n \r\n  Юлиян Марков", "date": "2019.09.09", "title": "„Телма“: Ще се проведе лидерска среща в македонския парламент"}
{"url": "http://www.focus-news.net/news/2019/09/09/2696960/plovdiv-haytovi-dni-se-provezhdat-v-asenovgrad-po-povod-100-godishninata-ot-rozhdenieto-na-pisatelya.html", "text": "Хайтови дни се провеждат в Асеновград по повод 100-годишнината от рождението на писателя. Това съобщи за  Радио „Фокус“ - Пловдив  Милена Марковска, директор на Градската библиотека „Паисий Хилендарски“, която е домакин на по-голямата част от събитията. Тя посочи, че на 15 септември тази година се навършват 100 години от рождението на Николай Хайтов, като Общината посвещава Есенните празници на културата на тази годишнина и организира редица събития под надслов „Хайтови дни“. Културните прояви, посветени на Хайтов, започнаха още на 4 септември с откриването на изложба на внучката му – Елица Гигова, както и с представянето на книгата „Орли от пламък“ на дъщерята на писателя – Елена Хайтова. Хайтовите дни в Асеновград продължават през целия месец септември, като кулминацията е на рождената дата на писателя – 15 септември. Тогава от 10.30 часа пред паметника на Хайтов ще се състои тържествено отбелязване на годишнината, като слово ще произнесе писателят Иван Христов. Честването ще продължи от 11.00 часа в Градската библиотека, където ще се проведе среща с проф. Ивайло Христов и представяне на книгата му за Николай Хайтов, озаглавена „Духовна биография”. Програмата за деня ще завърши в читалище „Родолюбие“, където от 19.00 часа актьорът Мариус Куркински ще представи своя моноспектакъл „Черното пиле“ по разкази на писателя. Събитията, посветени на Хайтов, продължават на 18 септември, когато от 17.30 часа в Градската библиотека ще бъде открита документалната фотоизложба „Хайтов в българското кино” с архивни кадри, запечатали работни моменти от заснемането на филми по сценарии на  писателя. Ще има и прожекция на филма „Мъжки времена”. В дните 19-ти, 20-ти и 24-ти септември, по същото време и на същото място“, ще се състоят прожекции на още три филма по сценарии на Хайтов – „Изпит”, „Гола съвест” и „Козият рог”. Входът за прожекциите е свободен за посетителите. На 20 септември, когато в Асеновград ще се проведе Есенна нощ в музея, в рамките на Европейските дни на наследството, ще се състои представяне на фотодокументалната изложба „Синове на Родопите” по случай 100 години от рождението на Николай Хайтов и 70 години от смъртта на Крум Савов. На 22 септември ще се проведе фолклорният фестивал „Маврудово хоро”, както и концерт  на ФФ „ Везеница”, посветен на 100-годишнината от рождението на Николай Хайтов. „Събития, посветени на годишнината от рождението на Хайтов имаше също по време на Дните на книгата в Асеновград през април, както и по време на лятната ни детска програма „Ваканция в библиотеката“, припомни Милена Марковска. \r\nТони МИХАЙЛОВ", "date": "2019.09.09", "title": "Пловдив: Хайтови дни се провеждат в Асеновград по повод 100-годишнината от рождението на писателя"}
{"url": "http://www.focus-news.net/news/2019/09/09/2696969/sport-tsska-popadna-v-prestizhna-klasatsiya.html", "text": "Футбол: По показател спечелени през годините трофеи ЦСКА попада в Топ 30 на най-успешните клубове в света. Класацията е на британския ежедневник  Daily Express . \r\nТаблицата показват, че \"червените\" имат 48 отличия в актива си, колкото италианския  Милан и аржентинския Ривър Плейт и заемат 26-а позиция във въпросната класация. Лидер е египетският Ал Ахли със 118 трофея, следван от Глазгоу Рейнджърс от Шотландия със 115 и Насионал (Уругвай) - 113", "date": "2019.09.09", "title": "Спорт: ЦСКА попадна в престижна класация"}
{"url": "http://www.focus-news.net/news/2019/09/09/2696966/nezavisimaya-gazeta-moskva-i-parizh-se-opitvat-da-vazstanovyat-otnosheniyata-pomezhdu-si.html", "text": "В Москва се проведе 12-та среща на Руско-френския съвет за сътрудничество в областта на сигурността с участието на министрите на външните работи и отбраната, пише руският вестник  “Независимая газета“ .  \r\nПрограмата на срещата беше съставена, като се вземат предвид векторите, определени от президентите Владимир Путин и Еманюел Макрон по време на неотдавнашна среща във Форт Брегансон. Франция смята за необходимо да премине от „недоверие към елементите на доверие между Европа и Русия“, заяви френският министър на външните работи Жан-Ив Льо Дриан. Въпреки че той призна, че процесът на изграждане на доверие ще бъде дълъг. \r\nРуско-френската среща във формат 2 + 2 беше предшествана от телефонен разговор между лидерите на Русия и Франция. „Този разговор в навечерието на срещата в Москва даде възможност да се очертаят основните насоки на работа, провеждани от ръководителите на дипломатическите и отбранителните ведомства на двете страни“, отбелязаха от Елисейския дворец. \r\nСпоред неговите сътрудници Макрон \"използва тази възможност за пореден път да приветства размяната на затворници между Русия и Украйна\". Президентите и на двете страни повториха, че \"настоящата динамика може да позволи срещата на върха в \"Нормандския формат\" в Париж през следващите седмици да напредне в прилагането на споразуменията от Минск\", се казва във френското изявление. \r\nЯсно е, че конфликтът в Украйна беше в центъра на срещата в Москва. Според френската страна се появи възможност да се продължи напред по въпроса за разрешаването на този конфликт. „Президентът Зеленски направи отстъпки и отслаби военното присъствие в Донбас, неговите стъпки направиха възможно размяната на затворници. Това е пробив и искаме тази тенденция да продължи, \"заяви френският външен министър Жан-Ив Льо Дриан в ефира на радио Europe 1.\" За да направи това, Русия трябва да се откаже от тежките оръжия в този регион, а Украйна трябва да проведе институционалните реформи, предвидени в Минските споразумения.\" \r\nДруга важна тема на преговорите беше инициативата на Макрон за създаване на нова архитектура на сигурност и доверие в Европа заедно с Русия. Изказвайки се на среща на френски посланици в края на август, той заяви, че ерата на западното господство в света приключва, включително във връзка с \"укрепването на новите сили\". В същото време Макрон подчерта необходимостта от преосмисляне на отношенията с Русия. \r\n„Ние приветстваме идеите, които бяха представени от президента на Френската република на 27 август на среща на френски посланици в чужбина. Фокусът на тези инициативи върху засилване на руско-френското сътрудничество на световната сцена в контекста на нашите усилия за колективно разрешаване на всички съвременни проблеми напълно отговаря на позицията на президента Путин и интересите на Руската федерация “, каза руският външен министър Сергей Лавров, откривайки срещата. \r\nНа нея по думите на Лавров са били обсъдени ситуацията със сигурността, след като САЩ се оттеглиха от Договора за премахване на ракетите със среден и по-малък обсег на действие (ДРСМО). „Няма да поставяме такива системи в онези региони, където няма да се появят подобни системи американско производство“, увери министърът гостите от Париж. Според него Москва също направи предложение за споразумение за това със Северноатлантическия алианс, но \"НАТО засега се въздържа от конкретна реакция\". \r\nРусия няма да бъде първата, която ще започне надпревара във въоръжаването и да постави Европа под потенциален удар. Ясно е обаче, че в страните от ЕС опасенията за възможното разполагане на ракети нарастват. Не е чудно, че френският министър на отбраната Флоранс Парли заяви в неотдавнашно интервю за вестник Le Monde, че европейските държави трябва да участват в международни договори за контрол на оръжията. „В исторически план договорите за контрол на оръжията са сключени главно между Съединените щати и Съветския съюз, а по-късно и с Русия. Ние, европейците, не можем да останем настрана и да понесем загуби от разпада на подобни споразумения. Не е много комфортно да бъдеш в обсега на ракетите\", каза министърът. \r\nКато цяло Париж е готов за диалог с Руската федерация и разчита на същия подход от Москва. „Изразихме желание да възобновим амбициозната и стегната работа в двустранен формат“, заяви Льо Дриан. „Президентът на Франция има своята положителна визия за двустранния диалог и се надяваме, че руската страна също е готова да се срещне с нас и да работи в същата посока.“ \r\n \r\n  Юлиян Марков", "date": "2019.09.09", "title": "„Независимая газета“: Москва и Париж се опитват да възстановят отношенията помежду си"}
{"url": "http://www.focus-news.net/news/2019/09/09/2696965/dots-rumen-bostandzhiev-psiholog-stremezhat-kam-savarshenstvo-e-edno-ot-neshtata-koito-pravyat-chovek-krasiv.html", "text": "Стремежът към съвършенство е едно от нещата, които правят човек красив. Това каза за  Радио „Фокус“ – Бургас  доц. Румен Бостанджиев психолог, сексолог и преподавател, по повод Световния ден на красотата. По думите му стремежът към истина, стремежът към любов и свързаност, чрез любовта с другите хора, стремежът да се направи добро за другите правят човек красив. „Тук много трудно можем да разграничим красивото от доброто като категория. Това, което прави един човек красив е това, което го прави и добър, това което събужда нашето възхищение от неговите изяви на творческо вдъхновение и на креативност, така че това са понятия, които са взаимно свързани“, добави доц. Бостанджиев. По думите му от край време хората се възхищават на видимото и на това, което могат да преживяват. Според него е съвсем ясно, че когато имаме естетическо преживяване свързано с възхищение, то поражда в организма ни процеси, които ни помагат да се чувстваме по най-добрия начин и да хармонизираме процесите вътре в нас и физически и психически. „Красотата е една и това разделяне на външна и вътрешна е просто една формалност. По-интересното при красотата е нейната връзка с доброто, която от край време е породила мисълта, че красотата ще спаси света“, каза още доцентът. \r\nМария КУРТЕВА", "date": "2019.09.09", "title": "Доц. Румен Бостанджиев, психолог: Стремежът към съвършенство е едно от нещата, които правят човек красив"}
{"url": "http://www.focus-news.net/news/2019/09/09/2696963/rakovodstvoto-na-abv-podnese-tsvetya-pred-pametnika-na-savetskata-armiya-po-povod-9-septemvri.html", "text": "Представители на ръководството на АБВ в лицето на лидера на партията Румен Петков и заместник-председателя на политическата сила в София Пламена Заячка поднесоха цветя пред Паметника на Съветската армия по повод 9 септември.Това съобщиха от пресцентъра на  АБВ . Преди това двамата посетиха изложбата на Руското посолство в Руския културно-информационен център.Изложбата бе озаглавена \"Пътят към победата: историческите източници разказват“.  На откриването на изложбата присъстваха стотици граждани.Експозицията е документална и представя документи с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ). Изложбата предизвика острата реакция на Министерство на външните работи преди дни. Именно  АБВ първата политическа партия, която се противопостави на позицията на министерството. Лидерът на АБВ Румен Петков поиска авторите й да бъдат изгонени от Външно министерство.", "date": "2019.09.09", "title": "Ръководството на АБВ поднесе цветя пред Паметника на Съветската армия по повод 9 септември"}
{"url": "http://www.focus-news.net/news/2019/09/09/2696967/plovdiv-25-000-detsa-sa-bili-varnati-v-uchilishte-v-oblastta-po-izpalnenie-na-pilotniya-proekt-poseshtaemo-i-bezopasno-uchilishte.html", "text": "25 000 деца са били върнати в училище в област Пловдив по изпълнение на проекта „Посещаемо и безопасно училище“, който преди три години беше въведен пилотно именно в Пловдив. Това съобщи за  Радио „Фокус”- Пловдив  областният управител Здравко Димитров. Пловдивска област бе първа в страната, в която през 2017 г. се създаде Областна междуинституционална платформа за работа по обхващане и задържане в образователната система на деца и ученици в задължителна предучилищна и училищна възраст.„Платформата, която е изградена за нуждите на Областна администрация – Пловдив и РУО – Пловдив, има за цел да се следят процесите на миграция и възможностите за настаняване на децата в детски заведения до завършване на средно образование”, подчерта Димитров. Основна цел на програмата е децата да се върнат в училище и да се задържат в образователната система. Резултатите са били изнесени днес на работно съвещание по въпросите на образованието с директори и ръководители на учебни заведения. Областният управител Здравко Димитров е изразил надежда, че синхронът между институциите и занапред ще бъде толкова добър, като е гарантирал, че Министерство на образованието, както и общинските институции, твърдо застават зад подобряване образователната дейност в Пловдив и областта. Той е информирал, че държавата е поела ангажимент да построи в Пловдив още две училища през следващите години. Било е отчетено още, че съществува проблем с броя на детските градини в град Пловдив и областта, тъй като търпят бурно икономическо развитие, което води до увеличаване на населението. От друга страна се наблюдава съществена липса на квалифицирана работна ръка, което налага създаването на нови центрове за дуално обучение, в които младите хора да придобиват съответната специализирана професионална квалификация. Областният управител е коментирал и въпросите за предучилищната подготовка и едносменния режим на обучение и е заявил, че винаги е готов да изслуша всички добри предложения за разрешаване на проблемите. \r\nЦветана ТОНЧЕВА", "date": "2019.09.09", "title": "Пловдив: 25 000 деца са били върнати в училище в областта по изпълнение на пилотния проект „Посещаемо и безопасно училище“"}
{"url": "http://www.focus-news.net/news/2019/09/09/2696968/sport-azerbaydzhan-i-harvatiya-zavarshiha-naravno-11.html", "text": "Футбол: Отборите на Азербайджан и Хърватия завършиха наравно 1:1в квалификация за ЕВРО 2020. Резултатът откри Лука Модрич в 11-ата минута от дузпа, но в 72-ата минута Тамкин Халилзада от отбора на домакините изравни. От 21;45 от група „Е“ играят отборите на Унгария и Словакия\t \r\nОт 21:45 се играят още осем квалификационни срещи: \r\nЕстония – Холандия \r\nЛатвия – Северна Македония \r\nПолша – Австрия \r\nРусия – Казахстан  \r\nСан Марино – Кипър \r\nСеверна Ирландия – Германия \r\nСловения – Израел \r\nШотландия – Белгия", "date": "2019.09.09", "title": "Спорт: Азербайджан и Хърватия завършиха наравно 1:1"}
{"url": "http://www.focus-news.net/news/2019/09/09/2696962/sky-news-kralitsata-podpisa-sporniya-zakonoproekt-za-otlagane-na-brekzit.html", "text": "Председателят на Камарата на лордовете обяви официално, че спорният законопроект, гласуван от опозицията и отцепилите се от Консервативната партия депутати за отлагане на Брекзит е подписан от кралицата и се превръща в закон, предава  Sky News \r\nТака приетия закон задължава британския премиер в случай, че не успее да постигне и прокара през парламента споразумение с ЕС за оттегляне на Обединеното кралство до 19 октомври да поиска удължаване на действието на член 50 от ЕС до 31 януари 2020 година или друга дата, одобрена от ЕС и британския парламент и по този начин не допуска Брекзит без споразумение на 31 октомври. \r\nМедията припомня, че френският президент не е съгласен с ново удължаване на Брекзит без ясни признаци за промяна в позицията на Великобритания. \r\n \r\n  Юлиян Марков", "date": "2019.09.09", "title": "Sky News: Кралицата подписа спорния законопроект за отлагане на Брекзит"}
{"url": "http://www.focus-news.net/news/2019/09/09/2696971/varna-blizo-4000-parvoklasnitsi-shte-vlyazat-v-uchilishte-prez-tazi-godina-v-oblastta.html", "text": "Близо 4000 първокласници ще влязат в училище през тази година в областта. Това съобщи за  Радио „Фокус“ – Варна , началникът на Регионалното управление на образованието в морския град Венцислава Генова.Тя добави, че към момента положението е динамично и точният брой на първокласниците ще бъде ясен едва след 16-ти септември. В община Варна първокласниците са около 3000, допълни Генова.За началото на новата учебна година са приключили предвидените летни ремонтни дейности в сградите на 23 училища и 12 детски градини. \r\nДесислава ВАСИЛЕВА", "date": "2019.09.09", "title": "Варна:  Близо 4000 първокласници ще влязат в училище през тази година в областта"}
{"url": "http://www.focus-news.net/news/2019/09/09/2696970/blagoevgrad-s-dva-dni-se-izmestva-avioborbata-sreshtu-borovata-protsesionka-v-gorski-masivi-v-zapadnite-rodopi-planirana-za-10-i-11-septemvri.html", "text": "С два дни се измества авиоборбата срещу боровата процесионка в горски масиви в Западните Родопи, планирана за 10 и 11 септември. Това съобщиха от пресцентъра на  Югозападното държавно предприятие . Поради възникнали непредвидени обстоятелства пръскането в Държавно ловно стопанство „Дикчан” ще бъде извършено на 12 септември върху площ от 1800 дка. Терените ще бъдат обработени с биологични препарати за растителна защита, които са разрешени от Българската агенция по безопасност на храните и отговарят на стандартите на FSC за управление на горските територии. \r\nНа 13 септември – петък, ще бъдат третирани 50-годишни иглолистни гори в ДЪржавно горско стопанство „Гърмен” на площ от 1000 дка, нападнати от вредителя.", "date": "2019.09.09", "title": "Благоевград: С два дни се измества авиоборбата срещу боровата процесионка в горски масиви в Западните Родопи, планирана за 10 и 11 септември"}
{"url": "http://www.focus-news.net/news/2019/09/09/2696973/razgrad-vremenno-shte-bade-spryano-dvizhenieto-prez-zhp-prelez-pri-s-yasenovets-na-11-septemvri.html", "text": "В сряда временно спират движението през жп прелез при с. Ясеновец, съобщиха от  Общината  Във връзка с изпълнение на обект: „Ремонт на железния път на жп прелез км.73+900 в междугарието Разград-Самуил по 9-та жп линия, пресичащ автомобилен път №III-205 при км.5 между селищата Разград и Исперих“и съгласуван проект за временна организация и безопасност на движението, временно ще бъде спряно движението на ППС през жп прелеза на км.73 в междугарието Разград-Самуил, при с. Ясеновец за времето от 08.00 часа до 17.00 часа 11 септември. Движението на ППС ще се пренасочи по обходен маршрут сигнализиран с вертикална сигнализация съгласно одобрения проект за временна организация на движението. Обходният маршрут е I 2-II 49 – III 4904 – общински път и обратно – III 205 и обратно, от кръстовището на град Разград за град Исперих по главен път Русе-Варна до пътя Разград-Кубрат, кръстовището преди с. Киченица покрай „Амилум България“ ЕАД, покрай жп прелеза за с.Дянково, покрай сметището на град Разград и  разклона към жп прелеза на с. Ясеновец).", "date": "2019.09.09", "title": "Разград: Временно ще бъде спряно движението през жп прелез при с. Ясеновец на 11 септември"}
{"url": "http://www.focus-news.net/news/2019/09/09/2696975/shumen-vremenni-kmetove-na-shumen-i-madara-shte-tryabva-da-izberat-obshtinskite-savetnitsi.html", "text": "Общинските съветници ще трябва да изберат временни кметове на Шумен и Мадара. Това стана ясно по време на Консултативен съвет в Община Шумен, на който беше одобрен дневният ред на предстоящата сесия на Общинския съвет, предаде репортер на  Радио „Фокус“-Шумен . Общинската администрация предлага Росица Антонова, зам.-кмет по икономическо развитие, да заеме временно длъжността кмет на Шумен. „Към момента се очаква кметът на община Шумен и редица действащи селски кметове да се регистрират като кандидати на местните избори“, се посочва в докладната записка. В отпуска освен кметът на Шумен Любомир Христов, излизат и кметовете на още 12 населени места – Благово, Васил Друмево, Вехтово, Градище, Дибич, Друмево, Илия Блъсково, Новосел, Салманово, Средня, Царев брод и Черенча. На тяхно място ще бъдат избрани временни управници. Мястото в Мадара пък е вакантно след като със свое решение Общинска избирателна комисия-Шумен прекратява правомощията на кмета на село Мадара Кирил Кирилов, считано от 18 септември. Неговите функции до избирането на нов кмет временно ще изпълнява секретарят на кметството Марияна Димитрова.  \r\nОчаква се общинските съветници да вземат решение за пребазиране на Домашния социален патронаж и Дома за стари хора „Д-р Стефан Смядовски“ в Шумен. Към момента кухненския блок на Домашния социален патронаж се помещава в сградата на ОУ „Св.св. Кирил и Методий“ в село Царев брод. Отдалечеността от общинския център  създава затруднения при снабдяването с хранителни продукти,  приготвянето и разноса на храната до потребителите. Сериозни затруднение при транспортирането се срещат през зимния сезон. Реална е необходимостта кухненския блок на социалната услуга да бъде пребазиран в подходяща сграда и помещения на територията на Шумен. Новата база ще бъде в СУ „Трайко Симеонов“. В дневния ред на заседанието на Общинския съвет са включени още проект за допълнение на Статута на символите, почетните знаци и звания на община Шумен, информация за текущото изпълнение на бюджета на Община Шумен към 30 юни, одобряване на паралелки с ученици под норматива за мининум, продажба на общински жилища и др. Сесията ще се проведе от 9 часа на 19 септември в зала 363 на общината. \r\nИвелина ИВАНОВА", "date": "2019.09.09", "title": "Шумен: Временни кметове на Шумен и Мадара ще трябва да изберат общинските съветници"}
{"url": "http://www.focus-news.net/news/2019/09/09/2696972/vokalna-formatsiya-nerazdelni-kam-chitalishte-bratstvo-1869-kyustendil-predstavi-obrabotki-na-balgarski-pesni-na-festivala-muzika-i-more-v-albanskiya-grad-duras.html", "text": "Вокална формация „Неразделни“ към читалище „Братство 1869“ – Кюстендил представи обработки на български песни на фестивала „Музика и море” в албанския град Дуръс. Това съобщи за  Радио „Фокус” – Кюстендил  ръководителят на формацията Весела Петрова. По думите й целта на фестивала е била да представи културната традиция на различни страни и да даде възможност на участниците да се запознаят, да се сприятелят и да представят своите държави чрез музика и танци. „Във фестивала взеха участие групи, хорове, оркестри и мажоретни състави от Европа – Полша, Румъния, Черна гора, Хърватия, България и др. В рамките на фестивалната програма „Неразделни” изпълниха обработки на български народни песни пред многобройната публика и достойно представиха град Кюстендил и България”, каза Весела Петрова. По думите й по време на престоя си участниците са имали възможност да се запознаят с културно-историческото наследство и забележителности на Албания. Това е поредното участие на международна сцена на талантливите кюстендилски певици, които за пореден път са представили достойно кюстендилското хорово изкуство. \r\nВенцеслав ИЛЧЕВ", "date": "2019.09.09", "title": "Вокална формация „Неразделни“ към читалище „Братство 1869“ – Кюстендил представи обработки на български песни на фестивала „Музика и море” в албанския град Дуръс"}
{"url": "http://www.focus-news.net/news/2019/09/09/2696974/the-guardian-ima-shest-nachina-boris-dzhonsan-da-izbegne-deystvieto-na-novoprietiya-zakon.html", "text": "Настоящият депутат от Торите Найджъл Евънс твърди, че той и колегите му са измислили „около 20” начина, по които Борис Джонсън може да заобиколи закон, който нарежда на премиера да търси удължаване на Брекзит. Евънс не ги изброи всичките, но ето някои от идеите, които циркулират  и техните клопки, предадени от британския вестник  The Guardian \r\n \r\n Да игнорира закона напълно \r\nТова бе коментирано от анонимни източници, но офисът на Джонсън заяви, че премиерът ще спазва принципа на закона. Освен конституционната и политическа буря, която би създала подобна стъпка, както  и потенциалният прецедент за бъдещите правителства,  би било много рисковано за Джонсън, който би могъл да очаква много сериозни съдебни действия, дори да отиде в затвора. Трудно е да се разбере дали си заслужава човек да стане „мъченик“ заради Брекзит \r\n \r\n Да изпрати ново писмо до ЕС \r\nТова се разглежда като опция и има подготвени документи: след като Джонсън е длъжен официално да поиска удължаване на Брекзит, той прилага второ писмо, което казва: „Игнорирайте молбата - ние не искаме.“ Това изглежда малко вероятно да се приеме  добре от лидерите на ЕС и би се виждало, че напълно противоречи на духа на закона. Както каза в понеделник бившият съдия от Върховния съд Лорд Съмп: „Трябва да осъзнаете, че съдилищата не са големи любители на вратичките.“ \r\n \r\n  Да намери друг начин за свикване на избори \r\nДжонсън ще се опита отново в понеделник да свика извънредни избори за 15 октомври чрез Закона за парламентите с фиксиран срок , който изисква две трети от депутатите да го подкрепят. Тъй като опозиционните партии обещаха да се противопоставят на това, изглежда е предопределено да се провали. Една идея, спомената от Евънс, е да се внесе законопроект  за изменение на закона за срока на парламента, като в този случай ще бъдат свикани избори. Ползата за Джонсън е, че това ще се нуждае от обикновено мнозинство в Камарата на общините, за да се приеме. Недостатъкът е, че правителството не разполага с мнозинство и мярката може да бъде изменена, например за определяне на избори след 31 октомври или други усложнения. \r\n \r\n Да поиска вот на недоверие на собственото си правителство \r\nДруга идея, спомената от Евънс, предполага използването на Закона за срока на парламента , според която опозицията може да призове вот на доверие, но и правителството може да направи това само. Това може просто да работи според закона, но изглежда доста странно и би могло да доведе до любопитни сцени, в които на подкрепящите правителството депутати бъде наредено да гласуват срещу собствения си премиер, докато опозицията го подкрепя. Дори и Джонсън да спечели вота и правителството след това да падне, Законът оставя 14-дневен период преди избори, по време на които депутатите от опозицията биха имали шанс да съставят правителство. \r\n \r\n Оставка \r\nПри паралелен план това би включвало Джонсън да подаде оставка, вместо да се налага да иска ЕС за удължаване и задължава някой друг - вероятно Джеръми Корбин - да направи това на негово място, проправяйки пътя за избори, в които  лейбъристите да бъдат обвинени за забавяне на Брекзит.  Има очевидни недостатъци на това, не на последно място, че той вероятно ще инсталира Корбин като премиер. Ако нещата се окажат сравнително гладки за няколко седмици или месеци, многото прогнози на консерваторите за незабавен хаос при правителството на Корбин може да започнат да изглеждат кухи. \r\n \r\n Да помоли друга държава от ЕС да блокира разширението \r\nТова първо беше повдигнато като идея от депутата Даниел Кавчински преди забавянето, наложено на Тереза Мей. Той каза, че се е обърнал към правителството на Полша, където е роден, за да блокира идеята, тъй като за продължаването му е необходимо единодушно съгласие от ЕС-27. Това обаче не се случи и изглежда, че този път няма да е различно. Въпреки че е възможно ЕС като цяло да блокира удължаване, би било сложно искане дори една сравнително независима държава-членка като Унгария да навреди на отношенията си останалите 26 държави, особено Ирландия , чрез предизвикване на Брекзит без сделка, и всичко това като услуга за правителство на Обединеното кралство, което може да бъде извън властта няколко седмици по-късно. \r\n \r\n  Юлиян Марков", "date": "2019.09.09", "title": "The Guardian: Има шест начина Борис Джонсън да избегне действието на новоприетия закон"}
{"url": "http://www.focus-news.net/news/2019/09/09/2696978/stara-zagora-blizo-400-kg-kontrabanden-tyutyun-sa-ustanovili-politsai-pri-proverka-na-avtomobil-na-parvoklasen-pat-i-5.html", "text": "Около 04.00 часа на 8 септември на първокласен път I-5 в района на пътен възел с път ІІ-66 полицейски служители спрели за проверка лек автомобил \"Киа\", управляван от 22-годишен мъж от Пловдив. В товарния отсек на автомобила те установили 40 полиетиленови чувала, всеки от които съдържащ около 10 кг ситно нарязан тютюн без акцизен бандерол, с общо тегло приблизително 400 кг. Това съобщиха от пресцентъра на  МВР . \r\nВ ОДМВР - Стара Загора е образувано досъдебно производство. Шофьорът на автомобила е задържан за срок до 24 часа. Работата по случая продължава.", "date": "2019.09.09", "title": "Стара Загора: Близо 400 кг контрабанден тютюн са установили полицаи при проверка на автомобил на първокласен път I-5"}
{"url": "http://www.focus-news.net/news/2019/09/09/2696979/pazardzhik-ekipi-na-politsiyata-predpriemat-merki-za-opazvane-na-rekoltata-ot-grozde-v-oblastta.html", "text": "Екипи на полицейското управление в Септември и жандармеристи от Пловдив участват активно в охраната на лозовите масиви в Пазарджишка област, съобщи за  Радио „Фокус“ – Пазарджик  говорителят на ОДМВР Мирослав Стоянов. Той уточни, че и през тази година се предприемат допълнително мерки за опазване на селскостопанската продукция в областта. „От днес екипи на Зоналното жандармерийско управление в Пловдив съвместно с колегите си от районното управление в Септември патрулират в зоните на лозовите масиви, тъй като се очаква в скоро време началото на гроздобера.  Съвместните патрули създават условия за нормалното и спокойно протичане на брането на лозята в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово. Ще се извършват и засилени проверки на местата за изкупуване на готовата продукция, както и на превозните средства и техните товари. С цел ефективност на проверките призоваваме ражданите да спазват стриктно разпорежданията на униформените служители и задължително да носят в себе си документи за самоличност“, каза също Стоянов. \r\nВаня НИКОЛОВА", "date": "2019.09.09", "title": "Пазарджик: Екипи на полицията предприемат мерки за опазване на реколтата от грозде в областта"}
{"url": "http://www.focus-news.net/news/2019/09/09/2696964/prof-plamen-pavlov-istorik-9-ti-septemvri-e-nay-cherniya-den-v-balgarskata-istoriya.html", "text": "9-ти септември е най-черния ден в българската история. Това каза за обзорното предаване  „Това е България“  на  Радио „Фокус“  историкът проф. Пламен Павлов. Той обясни, че независимо от Ньойската катастрофа и страданията, които народът ни понася, обществото остава цяло и има потенциал за възстановяване на защитните си сили, но 9-ти септември 1944 г. започват процеси без аналог в цялата ни история. По думите му последствията от тях са очевидни и днес. Според историкът събитието от 1944г. не може да се характеризират точно като военен преврат. „Този преврат е осъществен под давлението на окупационната руска армия, която очевидно е действала и действа благодарение на своите резиденти. Крепостта е предадена отвътре от един от членовете на самия кабинет и знанието на още няколко човека от висшия ешелон“, каза той. Павлов разказа, че тогавашния военен министър Иван Маринов, попречва да бъде обявена война на Германия, както е смятало правителството, в резултат на което Съветския съюз обявява война на България. Според историкът  Маринов е бил съветски агент, но все още няма документални факти за това. След като става министър на войната именно той сваля собственото си правителство, което  на практика управлява четири дни и няколко часа, уточни той и обясни, че след това членовете на правителството излежават няколко години в затвора, заради участието си в кабинета, като така присъда не излежава единствено Иван Маринов. Пламен Павлов каза още, че това правителство е било свалено незаконно. Друго име, свързано с руските служби още от 30-те години, е това на Кимон Георгиев, каза още той. Прожекторната батарея и няколко военни части, както и измисленият шопски партизански отряд са само евтин театър, които да замаже очите на обществото и да го убеди, че това се прави в името на България, допълни историкът. \r\nЦоня СЪБЧЕВА", "date": "2019.09.09", "title": "Проф. Пламен Павлов, историк: 9-ти септември е най-черния ден в българската история"}
{"url": "http://www.focus-news.net/news/2019/09/09/2696980/sport-prieha-mihael-shumaher-vav-frenska-bolnitsa.html", "text": "Формула 1: Бившият германски състезател във Формула 1 Михаел Шумахер е транспортиран от Швейцария, където се лекуваше  до болница в Париж. Той е приет в болницата „Жорж Помпиду“. Лечението му се провежда от професор Филип Менаш. \r\nПрез декември 2013 г. Шумахер  пострада тежко при падане по време на ски в Мерибел. Пилотът получи нараняване на главата с множество травми, както на полукълбата на мозъка, също и мозъчен кръвоизлив. От септември 2014 г. Шумахер се възстановява в своята  вила, разположена на брега на Женевското езеро в Швейцария.", "date": "2019.09.09", "title": "Спорт: Приеха Михаел Шумахер във френска болница"}
{"url": "http://www.focus-news.net/news/2019/09/09/2696976/tass-britanskiyat-parlament-zadalzhi-pravitelstvoto-da-publikuva-krizisniya-plan-v-sluchay-na-brekzit-bez-sporazumenie.html", "text": "Камарата на общините задължава британския кабинет на 11 септември да публикува кризисен план за Брекзит без споразумение, както и кореспонденцията за подготовката на правителството за спирането на дейността на парламента. 311 депутати подкрепиха искането на депутата Доминик Грийв, който напусна управляващата Консервативна партия, 302 се обявиха против, предава  TACC .  \r\nПарламентарната опозиция подозира, че ръководството на страната укрива важна информация относно възможните последици от Брекзит без сделка. Освен това премиерът Борис Джонсън може да бъде съден за пряка измама. По-рано премиерът заяви, че решението му да прекрати работата на парламента за пет седмици от 9 септември вместо за една преди началото на новата сесия на парламента не е опит да попречи на депутатите да блокират възможността за „твърд“ Брекзит. Опозицията изисква да се разкрие съдържанието на работната кореспонденция на правителствени съветници, парламентарни служители, както и на ръководителя на пресслужбата на Джонсън, за да докажат, че премиерът лъже. \r\n \r\n  Юлиян Марков", "date": "2019.09.09", "title": "ТАСС: Британският парламент задължи правителството да публикува кризисния план в случай на Брекзит без споразумение"}
{"url": "http://www.focus-news.net/news/2019/09/09/2696981/tass-trima-dushi-zaginaha-pri-strelba-v-holandiya.html", "text": "Трима души са убити, а един е тежко ранен в резултат на стрелба в холандския град Дордрехт, съобщи в социалната мрежа „Туитър“ полицията в Ротердам, цитирана от  TACC . \r\nСпоред органите на реда две деца и мъж са загинали в резултат на стрелбата. Освен това една жена е сериозно ранена. Тя е откарана в близка болница в критично състояние. \r\nВсе още не ясна причината за инцидента, но полицията не изключва, че става дума за семеен конфликт. \r\nСпоред очевидци на мястото са пристигнали два медицински хеликоптера, няколко линейки и различни полицейски звена. Започнало е разследване на инцидента. \r\n \r\n  Юлиян Марков", "date": "2019.09.09", "title": "ТАСС: Трима души загинаха при стрелба в Холандия"}
{"url": "http://www.focus-news.net/news/2019/09/09/2696982/the-wall-street-journal-iran-saobshti-che-tankerat-adriyan-darya-1-e-raztovaril-petrola.html", "text": "Танкерът, освободен от Гибралтар, въпреки възраженията на САЩ, че превозва суров петрол до Сирия, е разтоварил нефта си, заяви висш ирански служител, след като корабът пусна котва близо до сирийско пристанище, пише американският вестник  The Wall Street Journal . \r\nГоворителят на иранското Министерство на външните работи Абас Мусави заяви, че петролният танкер “Адриан Даря 1\" е разтоварил товара си и неговият собственик ще реши за бъдещето му\", според държавната информационна агенция IRNA , която съобщи новината. \r\nИрански служител заяви, че корабът е близо до неуточнено средиземноморско крайбрежие, но неговото изявление може да подкопае европейските опити за смекчаване на санкциите срещу Техеран от страна на  Вашингтон. Танкерът беше освободен на 18 август, след като Иран обеща, че товара на танкера няма да бъде доставен в Сирия, която е под санкциите на Европейския съюз поради продължаващата гражданска война в страната. \r\nВашингтон е издал заповед за конфискуване на кораба и товара му. САЩ твърдят, че продажбата ще е от полза на Ислямския революционен гвардейски корпус, който Вашингтон определи за терористична организация и обвинява мениджърите на кораба в нарушение на забраната, която забранява използването на американската финансова система за ирански петролни сделки. \r\nСателитните снимки за последно показаха, че „Адриан Даря 1“ е непосредствено край сирийското пристанище Тартус в неделя. Снимките не показват никакво прехвърляне на нефт от кораба до друг танкер или терминал, заяви Самир Мадани, съосновател на сайта TankerTrackers.com. \r\nАмериканските служители заявиха, че котвата на кораба в сирийските води ще подкопае доверието в европейските опити за деескалиране на напрежението между Иран и Запада. \r\nПред репортери в неделя Сигал Манделкер, заместник-министър на финансите на САЩ, заяви, че пристигането на кораба в Сирия показва, че Иран се направил още една измама \r\n\"Всеки, който казваше, че „Адриан Даря 1“ не е била насочена към Сирия, е в грешка\", заяви американският съветник по националната сигурност Джон Болтън в социалната мрежа „Туитър“ в петък. \"Можем да говорим, но Иран няма да получава никакви облекчения за санкциите, докато не спре да лъже.\" \r\nПрез август Франция предложи на Иран да се разреши да продава поне 700 000 барела петрол на ден или да предостави на Техеран кредитна линия от около 15 милиарда долара. В замяна министърът на външните работи на Иран Джавад Зариф предложи да подобри спазването на международна ядрена сделка. \r\nThe Wall Street Journal по-рано съобщаваше, че товарът на танкера пътува за Сирия. \r\nВ четвъртък американският министър на отбраната Марк Еспър заяви пред журналисти в Лондон, че Вашингтон няма настоящ план за завземането на кораба. Съединените щати обаче предупредиха Египет да не позволява на кораба да премине през Суецкия канал, най-прекия му път на връщане към Иран, според американски служител. \r\nЕгипет многократно е спирал иранските танкери да преминават през канала, когато документите им не са в ред - потенциален проблем за „Адриан Даря 1“. Регистърът на Лойд, който обикновено издава сертификати за безопасност на кораба, спря да предоставя такива услуги на танкера, съобщи говорител за базираната в Лондон компания. \r\n \r\n  Юлиян Марков", "date": "2019.09.09", "title": "The Wall Street Journal : Иран съобщи, че танкерът „Адриян Даря 1“ е разтоварил петрола"}
{"url": "http://www.focus-news.net/news/2019/09/09/2696983/afp-italianskoto-pravitelstvo-poluchi-vot-na-doverie-ot-dolnata-kamara-na-italianskiya-parlament.html", "text": "Новото правителство на италианския премиер Джузепе Конте спечели вот на доверие в долната камара на италианския парламент в понеделник след разгорещен дебат, продължил до късно вечерта, предава  AFP . \r\nОт 606 депутати, които гласуваха, 343 подкрепиха новата коалиция, докато 263 гласуваха против, a трима се въздържаха, според официалното преброяване на гласовете. \r\n \r\n  Юлиян Марков", "date": "2019.09.09", "title": "AFP: Италианското правителство получи вот на доверие от долната камара на италианския парламент"}
{"url": "http://www.focus-news.net/news/2019/09/09/2696985/the-jerusalem-post-za-netanyahu-iran-e-podarak-koyto-ne-spira-da-go-daryava.html", "text": "За Нетаняху Иран е подарък, който не спира да го дарява, пише израелското англоезично издание  The Jerusalem Post . \r\nПолитическият живот на премиера Бенямин Нетаняху може да бъде сравнен  с библейския горящ храст: той може да гори, но не е погълнат от пламъците. \r\nТъй като предизборната кампания влиза в последната си седмица, е трудно да пропуснем признаците на паника у Нетаняху.  \r\nВ редица видеоклипове в социалната мрежа Нетаняху говори за евентуална загуба. Точно в неделя вечер той предупреди, и то не за първи път, че политическият съперник от Синьо-бялата партия Бени Ганц може да излезе победител в деня на изборите. \r\n\"В този момент ние губим\", каза Нетаняху. „Ние сме плътно с Ганц и неговия политически партньор Яир Лапид. В някои анкети те ни надминаха. Нуждаем се от 61 мандата, за да съставим правителство и нямаме толкова \", каза той. \r\nВ най-добрия случай, обясни Нетаняху, партията му може да събере десен блок от 56 или 57 места в Кнесета. \r\nПосещенията в Украйна и Лондон и отварянето на търговски офис на Хондурас в Йерусалим не достигнаха главозамайващите дипломатически постижения от пролетта. \r\nТрудно е да се възпроизведе признанието на САЩ за израелския суверенитет в Голан, среща с американския президент Доналд Тръмп или връщането на тялото на войника Захари Баумел след 37 години. \r\nТози път Нетаняху също предприе кампания, докато е под обстрел - буквално - с ракети от Газа, паднали в Южен Израел, терористични атаки на Западния бряг,  борба с дронове и „Хизбула“, която стреля по северната граница \r\nДори отношенията му с Тръмп, неговият дипломатически приятел, внезапно изглеждат неравни,  като американският президент говори за възможна среща с един от враговете на Израел, иранския президент Хасан Роухани. Това последва отказът на Нетаняху да предостави входни визи на две дами от Конгреса на САЩ, вероятно под натиск от Тръмп. Това показа на Нетаняху  който не можеше да издържи на натиска на САЩ, дори ако това означава отслабване на двупартийната конгресна подкрепа, един от стълбовете на отношенията между САЩ и Израел. \r\nТогава, отникъде, тъй като дипломатическият му образ на златното момче изглеждаше опетнен, той получи електорален асансьор от необичаен източник: Международната агенция за атомна енергия (МААЕ). Ядреният страж на ООН обяви, че следи от уран са открити на мястото на секретен атомен склад, открит от Израел и обявен от Нетаняху. \r\nВ рамките на 24 часа Нетаняху проведе пресконференция за Иран, на която разкри още един скрит ирански ядрен обект. \r\nОт техническа гледна точка няма значение дали обектът е значителен или незначителен, що се отнася до дългия и настойчив процес на доказване на ирански ядрени нарушения. \r\nДумите на Нетаняху бяха доста кратки. Говореше само седем минути, половината от които беше на иврит, а след това повтори думите си на английски. \r\nНо тогава на Нетаняху наистина не беше необходимо много, за да се напомни на израелската общественост, че когато става въпрос за спасяването на Израел от екзистенциалната заплаха на Иран, той е главният войн на страната, чието дело е без аналог и вероятно няма да бъде приравнено на никой от неговите наследници. \r\nНетаняху е глашатаят за опасностите от ядрен Иран, изказвайки се в ООН, в Европа, в Русия и на всеки възможен международен етап. \r\nТой успешно помогна да се убедят  не една, а две американски администрации - на Обама и след това наТръмп, в сериозността на иранската глобална заплаха. \r\nКогато Обама избра да се бори със заплахата чрез договорена сделка, за която Нетаняху вярваше, че ще позволи на Иран да запази ядрената си програма, той не се поколеба да се обърне към президента на САЩ. \r\nРешението на Тръмп да напусне тази сделка също може да бъде отнесено частично към Нетаняху, тъй като се формира коалиция на САЩ и умерените арабски страни около необходимостта от борба с иранската регионална агресия. \r\nПод наблюдението на Нетаняху Израел издири около 100 000 документа за ядрената програма на Иран, откраднати от секретен склад в Техеран, което беше грандиозно постижение за разузнаването. \r\nВ резултат на това, когато става въпрос за осигуряване на електорална подкрепа и обявяване на дипломатически постижения, Иран е един от даровете, който продължава да дава на Нетаняху. \r\n \r\n  Юлиян Марков", "date": "2019.09.09", "title": "The Jerusalem Post: За Нетаняху Иран е подарък, който не спира да го дарява"}
{"url": "http://www.focus-news.net/news/2019/09/09/2696984/izvestiya-kak-london-gubi-statuta-si-na-svetovna-finansova-stolitsa.html", "text": "Как Лондон губи статута си на световна финансова столица, коментира руският вестник  “Известия“ . \r\nБрекзит, независимо дали го отлагат или не, заплашва Великобритания със загуба в най-добрия случай на стотици милиарди лири. За да запуши дупките, Лондон има възможността да използва парите на инвеститорите, които считат за съмнителни. Това обаче ще унищожи онова, което привлича милиарди долари инвестиции в Обединеното кралство през годините. \r\nБританските елити обаче решиха да си постелят предварително и да намерят алтернативни начини за попълване на бюджета. По-специално, чрез замразяване и конфискуване на чуждо имущество със съмнителен, по мнение на властите, произход (тоест този, който те решат да обявят за такъв). \r\nНо при цялото желание да решат проблемите си чрез присвояване на чуждо имущество, британците няма да успеят. \r\nВ момента има само груби прогнози за щетите, които ще претърпи Великобритания в резултат на Брекзит, особено на „Брекзит без сделка“ с ЕС. Органът за бюджетна дисциплина прогнозира 2% спад на икономиката през 2020 г., удвояване на бюджетния дефицит и значителен спад на лирата. \r\nАко беше взето различно решение на решаващия референдум от 2016 г., сега БВП на страната щеше да бъде с 2,4% по-висок според най-голямата инвестиционна банка в света, а загубите се разпределят между инвестиции и потребителски разходи. Това означава, че загубите търпят както големите компании, така и обикновените граждани на страната. \r\nПоследните вече започнаха да се запасяват с храна в случай на смущения в снабдяването в ситуацията „без сделка“. Британските разходи за хранителни запаси възлизат на 4 милиарда британски лири. \r\nДълготрайните последици са друг въпрос. Как да се справят с факта, че най-големите банки са на път да преместят централата и представителствата си от града на континента или в Югоизточна Азия? \r\nРискът от загуба на капитали на така наречените „рискови инвеститори“е сериозен мотив Причините могат да бъдат всякакви - от подкрепа на тероризма и нарушаване на санкциите до съмнения за корупция и укриване на данъци. Тоест всичко, е въпрос на възможно най-широка интерпретация. \r\nВеликобритания исторически се е развила като „глобална държава“. Малката островна държава не притежаваше нито богати резерви от природни ресурси, нито голямо население, за да образува вътрешен пазар. Но благодарение на мощния военен и търговски флот, който се появи през 16 и 17 век, тя създаде огромна империя, която осигуряваше както ресурси, така и пазар. \r\nПлатежният баланс на страната, която до края на 80-те години беше стабилна в нулевия регион, след това рязко влезе в отрицателната зона и сега възлиза на около 100 милиарда паунда годишно. Общият външен дълг, основен индикатор за зависимостта на икономиката от финансовата подкрепа от чужбина, нарасна повече от четири пъти от началото на 90-те години на миналия век, сега се доближава до 7 трилиона британски лири или 360% от БВП. \r\nСлед притока на средства на финансовия пазар, инвестициите се насочиха в най-различни посоки - в лондонски недвижими имоти, университети, туризъм, индустрия за развлечения и други сектори на икономиката. \r\nИ сега Брекзит, в комбинация с по-строгите закони за прането на пари, може да поставят дебел кръст върху тази идилия. Инвеститорите вече бързо напускат страната - само през юни 2016 г., месец преди референдума, изтичането на капитал възлиза на 3,5 млрд. паунда. Какво може да започне, когато цените на недвижимите имоти паднат, може само да си представим. \r\n \r\n  Юлиян Марков", "date": "2019.09.09", "title": "Известия: Как Лондон губи статута си на световна финансова столица"}
