{"url": "http://www.focus-news.net/news/2017/12/12/2466667/sport-izigraha-se-4-sreshti-ot-germanskata-bundesliga.html", "text": "Изиграха се четири срещи от 16-ия кръг на германската Бундеслига. Преследвачът на шампиона Байерн (Мюнхен) – Ред Бул (Лайпциг) завърши наравно 1:1 като гост на Волфсбург и започна да изостава сериозно от темпото на баварския гранд. В другите срещи се получиха следните резултати:\r\nХамбургер – Айнтрахт (Франкфурт) 1:2\r\nМайнц 05 – Борусия (Дортмунд) 0:2\r\nФрайбург – Борусия (Мьонхенгладбах) 1:0\r\nВъв временното класиране води Байерн с актив от 35 точки и мач по-малко, втори са Ред Бул с 28 точки, а трети са Шалке 04 с 26.", "date": "2017.12.12", "title": "Спорт: Изиграха се 4 срещи от германската Бундеслига"}
{"url": "http://www.focus-news.net/news/2017/12/12/2466639/ministerstvoto-na-turizma-vrachi-vtorite-godishni-nagradi-v-turizma.html", "text": "На официална церемония в Централния военен клуб Министерство на туризма връчи вторите Годишни награди в туризма, предаде репортер на Агенция „Фокус“.  Министри, кметове, ръководители на държавни предприятия и агенции, депутати, представители на бизнеса, на неправителствения сектор и медии участваха в церемонията по награждаване на победителите. Целта на инициативата, организирана от Министерство на туризма, е да бъдат откроени и поощрени всички участници в туристическия сектор, които полагат усилия за неговото устойчиво развитие. Тази година участниците се бориха в 16 категории. По време на церемонията бе прочетен поздравителен адрес от името на българския еврокомисар по въпросите на цифровата икономика и общество Мария Габриел. \r\nПобедителите в отделните категории са: Категория „Иновация“ 2017 г. - Веломаршрут Дунав Ултра, Диджитал Сова ЕООД; Категория „Туристическа атракция/обект“ - Бегликташ, община Приморско; Категория „Духът на България“ -  Празник на розата, община Стрелча; Категория „Община на 2017 г. за планински туризъм“ – Банско; Категория „Журналистически материал на тема туризъм в България за 2017 г. в печатна медия“ - В Боженци затваряли с една врата две стаи - Наталия Малчева- standartnews.com; Категория „Журналистически материал на тема туризъм в България за 2017 г. в онлайн медия“ -Ханкрумският скален манастир - непознатата обител - Наталия Красимирова Йорданова- brat-bg.com; Категория „Публикация на тема туризъм в България за 2017 г. в интернет блог“ - Долината на тракийските царе - Юлия Вукова - time2travel.bg; Категория „Журналистически материал на тема туризъм в България за 2017 г. в Радио“ - Дестинация Жеравна – хранилище на българския дух и традиции, туризъм в Котленско - Мариела Русева-Радио „Фокус“. Категория „Община за 2017 за балнео и СПА туризъм“ – Община Минерални бани; Категорията „Изборът на българите“ - Музей-крепост „Баба Вида“, гр. Видин; Категория „Журналистически материал на тема туризъм в България за 2017 г. в телевизия - Селото на авангарда! Как България влезе в окото на световните медии? – Нова Телевизия (Живко Константинов); Категория „Туристическа дестинация“ 2017г. – Община Сандански; Категория „Туристическо събитие“ 2017г. - Франкофонския фестивал Francofolies.Blagoevgrad, община Благоевград; Категория „Специализиран туризъм“ 2017г. - 5-звезден шахматен мач под небето, к. к. Албена; Категория „Община на 2017 г. за морски туризъм” – Община Поморие ; Категория „Община на 2017 г. за културно-исторически туризъм” – Община Пловдив.", "date": "2017.12.12", "title": "Министерството на туризма връчи вторите Годишни награди в туризма"}
{"url": "http://www.focus-news.net/news/2017/12/12/2466640/varna-obshtina-beloslav-priklyuchi-izpalnenieto-na-proekt-za-doizgrazhdane-na-bitovo-fekalna-kanalizatsiya.html", "text": "Приключи цялостното изпълнение по дейностите в изпълнение на проект „Доизграждане на битово-фекална канализация по улиците „Бельов“, „Цар Иван Асен ІІ“, „Хан Маламир“, „Цар Самуил“ и участък, заключен между улици „Д. Ватев“, ул.“Шипка“ и „Алеко Константинов“ в град Белослав“, финансиран по договор за безвъзмездна помощ, сключен между Община Белослав и Предприятието за управление на дейностите по опазване на околната среда /ПУДООС/. Това съобщиха от Община Белослав.\r\nС реализирането на настоящия проект  Белослав вече има изградена на 100% канализационна система. Чрез изпълнението на проектните дейности е постигната важна цел за Община Белослав, а именно да бъде предотвратена възможността от неблагоприятни последици за здравето на населението, свързани с епидемиологична опасност.\r\nС изграждането на канализацията се премахва замърсяването с отпадъчни води на околната среда. Изпълняването на конкретните мерки по ограничаване на повърхностните и подпочвени замърсявания на водите са дейности както с общински, така и с национален приоритет, допълниха от Община Белослав.", "date": "2017.12.12", "title": "Варна: Община Белослав приключи изпълнението на проект за доизграждане на битово-фекална канализация"}
{"url": "http://www.focus-news.net/news/2017/12/12/2466641/blagoevgrad-v-yuzu-neofit-rilski-shte-se-provede-parviyat-universitetski-seminar-s-blogari-i-vlogari-vdahnovenie-za-uspeh.html", "text": "На 14 декември от 10:00 часа в Югозападния университет „Неофит Рилски“ ще се проведе първият университетски семинар с блогъри и влогъри – „Вдъхновение за успех“. Това съобщиха от пресцентъра на ЮЗУ „Неофит Рилски“. В него ще участват едни от най-популярните блогъри и влогъри в България – Снежана Атанасова, Антоанет Пепе, Милица Стоянова, Ивана Александрова, Петя Пандулева, Калина Николова, Павел Колев и Цветина Цолова, и Христо Стефанов. Те ще разкажат пред студенти и гости за своето вдъхновение за успех. Събитието ще се състои в зала 335 на Учебен корпус 1. Организатори на семинара са студенти от Катедрата по културология в Югозападния университет „Неофит Рилски“.", "date": "2017.12.12", "title": "Благоевград: В ЮЗУ „Неофит Рилски“ ще се проведе първият университетски семинар с блогъри и влогъри – „Вдъхновение за успех“"}
{"url": "http://www.focus-news.net/news/2017/12/12/2466642/chosun-ilbo-sasht-sa-otkazali-da-promenyat-datata-na-godishnite-si-voenni-ucheniya-taka-te-shte-savpadnat-sas-zimnite-olimpiyski-igri.html", "text": "САЩ не смятат да променят периода на провеждане на съвместните си учения с Южна Корея, като по този начин те ще съвпаднат със зимната олимпиада в Пьончан, пише Chosun Ilbo. \r\nЮжнокорейското правителство поиска по-рано годишните учения, които традиционно траят между 50 и 60 дни, да бъдат изместени за след 25 февруари, когато приключват олимпийските игри. Но по данни на правителствени източници на вестника, Вашингтон е против това.\r\n„САЩ е обвързан с доста натоварен график, включващ страните от региона и не само“, се казва в съобщението на източника, който е подчертал, че „не е лесно да се насрочи друга дата за ученията, защото това ще доведе до преместване във времето на доста други неща“. \r\nОт генералния щаб в Сеул обаче отрекоха да има такива преговори. „Армията не знае нищо за разговори между Сеул и Вашингтон относно датата на маневрите“, се казва в съобщение на официално лице от командването на въоръжените сили.  Цанко Цолов", "date": "2017.12.12", "title": "Chosun Ilbo: САЩ са отказали да променят датата на годишните си военни учения, така те ще съвпаднат със зимните олимпийски игри"}
{"url": "http://www.focus-news.net/news/2017/12/12/2466643/georgi-tsekov-rd-sotsialno-podpomagane-montana-4-796-zayavleniya-za-otpuskane-na-bezplatni-vinetki-sa-podadeni-v-sotsialnite-direktsii-v-oblastta.html", "text": "4 796 заявления за отпускане на безплатни винетки са подадени в социалните дирекции в област Монтана. Това каза за Радио „Фокус“ – Видин Георги Цеков, директор на Регионална дирекция „Социално подпомагане“ - Монтана. Той посочи, че те са с 451 заявления повече отколкото миналата година. „4345 са заявленията, подадени за същия период на 2016 г. От отпуснатите винетки през тази година 191 са за деца. Направени са откази по 64 молби. Право да получат безплатен винетен стикер имат лицата с 50 и над 50 % намалена работоспособност и семейства, които отглеждат деца с трайни увреждания до 18 години или до завършване на средно образование, но не по-късно от 20-годишна възраст“, обясни Георги Цеков. Безплатни винетки се получават за собствен автомобил или автомобил  на семейството, с обем на двигателя до 2000 куб. см и  мощност до 160 конски сили. В дирекциите „Социално подпомагане“ по постоянен адрес се подават копие от решение на ТЕЛК, свидетелство за регистрация на автомобила и сключена застраховка „Гражданска отговорност“ за следващата година. Документите могат да се подадат и от упълномощено лице с негова лична карта. До момента при кандидатстване за безплатна винетка се представяше и лична карта на лицето с увреждане. Съгласно промените в Закона за пътищата, които влизат в сила от 1 януари 2018 г., всички годишни винетни стикери за 2018 г. имат отпечатани полета, съдържащи месеците и дните, като служителите на дирекциите за социално подпомагане  ще отбелязват валидността на годишните винетни стикери, каза Георги Цеков.  На предоставяните през месец декември 2017 г. винетни стикери денят, който служителят ще отбележи като начална дата на валидност, е дата по избор на правоимащото лице, но не по-рано от 1 януари 2018 г.\r\nАнна ЛОЗАНОВА", "date": "2017.12.12", "title": "Георги Цеков, РД „Социално подпомагане“ – Монтана: 4 796 заявления за отпускане на безплатни винетки са подадени в социалните дирекции в областта"}
{"url": "http://www.focus-news.net/news/2017/12/12/2466644/10-obshtinski-bolnitsi-sa-pred-falit-do-kraya-na-godinata-obzor.html", "text": "С увеличаването на минималната работна заплата от 1 януари 2018 г. на 510 лева голяма част от общинските болници в страната ще бъдат изправени пред фалити, поради невъзможност да заработят дори трудовите си възнаграждения. За това предупреди д-р Неделчо Тотев, председател на Сдружението на общинските болници в България, по време на последното за годината заседанието на Националния съвет за тристранно сътрудничество. Според него причините далеч не зависят от мениджмънта на тези лечебни заведения. „Няколко години поред се опитваме да спрем разрухата в здравеопазването, и конкретно в общинското. Към момента лечебните заведения работят по цени на клиничните пътеки от 2006 г. През това време минималната работна заплата се промени от 180 на 510 лева“, отбеляза д-р Тотев. Зам.-министърът на здравеопазването Бойко Пенков заяви от своя страна, че картината е тревожна и от министерството я наблюдават. „Всяка болница ще се гледа отделно, няма как да предложим общ подход за всички на куп. Има много специфика за всеки регион. Ще ни отнеме малко време, за да го направим, но има ясна тенденция, че трябва да се върви към преструктуриране в интерес на хората и запазване на дейността най-близо до дома на хората“, каза зам.-министърът. По думите му общите задължения на общинските болници са 100 млн. лв., от тях 46 млн. лв. са просрочените, като основно се дължат средства за лекарства и консумативи. На въпрос дали лечебните заведения може да спрат да работят, ако фирмите, които ги снабдяват с лекарства престанат да го правят, зам.-министърът отговори: „Не виждам заплаха до такава степен, защото фирмите знаят, че ако спрат да зареждат болниците, трябва да спрат дейността си, тъй като няма на кого да дават лекарства. Хубаво е да се влее малко здрав разум в главите на този тип търговци – че, ако унищожиш болниците, няма кой да ти купува лекарствата“.Заместник-председателят на Българската стопанска камара Димитър Бранков обърна внимание, че е налице много голям проблем в поне 10 общински болници, които имат огромни задължения, включително пресрочени и такива към персонала. „Част от тези болници са пред фалит и то в рамките на тази година“, подчерта той. Д-р Радко Велков, организационен секретар на Сдружение на общинските болници отбеляза от своя страна, че в страната ни се задълбочава недостигът на кадри в медицината. „За момента за 5 години има нарастване на средната възраст на личните лекари и тя е 58-59 години, тоест на практика големи региони в страната ще останат без медицинска помощ, защото лекарите и сестрите ще са в невъзможност да изпълняват задълженията си поради навършване на възраст за пенсии“, обясни д-р Велков. \r\nСпоред Пламен Радославов от КНСБ общинските болници категорично са необходими, но не и във вида, в който се намират сега. По думите му част от тях трябва да бъдат преструктурирани, както и да се вземат спешни мерки и промени в законодателството. „Трябва да видим колко са дълговете на общинските болници и каква част от тях са просрочени, да видим надлимитната дейност и какво дължи НЗОК. Държавата трябва да намери начин да плаща на младите специалисти и да извади лечебните заведения от Търговския закон, да дадем статут на защитени болници, където няма друга помощ, да създадем фонд за отдалечени болници“, обясни той. Камен Данов от КТ „Подкрепа“ допълни, че общински болниците болници трябва да се запазят, тъй като има нужда от тях и те извършват много по-квалифицирана дейност, сравнение с университетските.\r\nПо време на тристранния съвет консенсус по отношение на спешните мерки за финансиране на просрочени задължения на общинските болници не бе постигнат. Предложенията на синдикатите – лечебните заведения да бъдат извадени от търговския закон и на работодателите – да се позволи приватизацията им не бяха одобрени. От Националното сдружение на общините поискаха увеличаване на парите за подпомагане на общински болници в труднодостъпните региони. Тъй като от страна на Министерството на финансите нямаше представители, вицепремиерът Валери Симеонов пое ангажимент да ги запознае със стенограмата от заседанието и да изиска писменото им становище. \r\nВесела ПЕТРОВА", "date": "2017.12.12", "title": "10 общински болници са пред фалит до края на годината (ОБЗОР)"}
{"url": "http://www.focus-news.net/news/2017/12/12/2466645/balkan-insight-balgariya-zamrazi-avoarite-na-nezavisim-kritichen-publitsist.html", "text": "България замрази авоарите принадлежащи на бизнесмена Иво Прокопиев, предава  Balkan Insight . Прокопиев е собственик на голяма медиина група, като срещу него ще бъдат повдигнати обвинения, според които бизнесменът е приватизирал по нелегален начин бивша държавна мина. \r\nКомисията за изземане на незаконно придобитото имущество, която смята да повдигне обвинението, ще заведе иск на стойност 199 млн. лева. \r\nОт своя страна Прокопиев отрече обвиненията. Според него, в последните години той и семейството му са обект на общо 27 данъчни проверки, по време на които не са били открити нередности. Прокопиев отбеляза също така, че десетгодишният срок, даден за проверка на приватизационните сделки отдавна е изтекъл.  Цанко Цолов", "date": "2017.12.12", "title": "Balkan Insight: България замрази авоарите на независим критичен публицист"}
{"url": "http://www.focus-news.net/news/2017/12/12/2466646/plovdiv-profesionalnata-selskostopanska-gimnaziya-v-sadovo-shte-podpomogne-za-koleda-svoi-uchenitsi-v-neravnostoyno-polozhenie.html", "text": "Професионалната селскостопанска гимназия в Садово ще подпомогне за Коледа свои ученици в неравностойно положение. Това каза за Радио „Фокус“ – Пловдив Димитър Йорданов, директор на гимназията. „Като цяло училището подпомага деца в неравностойно положение, които са с един родител, или неизвестен родител, в тежко финансово състояние, с еднократни помощи”, каза Йорданов. По думите му Педагогическият съвет е гласувал еднократните помощи в размер по 50 лв., или на 100лв. – в зависимост от предложението на класния ръководител. „Парите се дават на нуждаещите се ученици точно сега за Коледа, заедно със стипендиите, за да могат те да се чувстват добре при посрещането на празниците”, каза Йорданов. В момента за еднократна помощ по 50  лв. са предложени 8 ученика и един – за 100 лева, тъй като му предстои да влиза в болница и ще са му нужни, за да плати изследванията. „Опитваме се да подпомагаме нуждаещите се деца и с транспорт, който осигуряваме. По този начин стимулираме желанието на учениците да идват в училище, защото когато нямат средства те изпитват неудобство пред  съучениците си и отказват да посещават и училище”, поясни Йорданов. Училището подпомага и випусниците, които нямат средства и след 12 клас, като им поема разходите за балното тържество.\r\nЦветана ТОНЧЕВА", "date": "2017.12.12", "title": "Пловдив: Професионалната селскостопанска гимназия в Садово ще подпомогне за Коледа свои ученици в неравностойно положение"}
{"url": "http://www.focus-news.net/news/2017/12/12/2466647/varna-bchk-osiguryava-topal-obyad-na-69-detsa-v-neravnostoyno-polozhenie-ot-uchilishtata-v-selata-chernevo-i-nikolaevka.html", "text": "До 22 март 2018 година в две училища на територията на Община Суворово БЧК – Варна стартира проект „Топъл обяд” за деца в неравностойно положение  в рамките на Партньорска мрежа за благотворителност на БЧК. Това каза за Радио „Фокус“ – Варна Илко Раев, председател на Областния съвет на БЧК – Варна. „В тези две населени места безработицата е над 12%. 69 деца получават подкрепа – 70 дни топла храна“, допълни Илко Раев.\r\nДецата се обучават в ОУ  „Хр. Ботев“ – с. Чернево и ОУ „Хр. Ботев“ – с. Николаевка. По проекта за тях ще бъде осигурен топъл обяд в продължение на 70 учебни дни.\r\nРешението на Областния съвет на БЧК-Варна за реализиране на проекта в Община Суворово е взето въз основа на редица социално-икономически индикатори, които показват завишена степен на социална уязвимост на семействата и децата за задоволяване на базовите и образователните потребности поради наличие на повече от един риск – бедност, безработица, влошено здраве/увреждания, непълни семейства и други.\r\nДецата, включени за топъл обяд, са предложени от училищните ръководства в партньорство с отдел „Социална закрила“ – Суворово въз основа на социални критерии.\r\nПроектът на Областния съвет на БЧК-Варна е одобрен от НС на БЧК и се осъществява благодарение на фондонабиране чрез националната Партньорска мрежа за благотворителност на БЧК и инициирано фондонабиране във Варна за  програма „Топъл обяд”. Той е желан и нужен като механизъм за превенция на отпадане от образование на ученици чрез социална подкрепа за хранене.\r\nМарияна ВАЛЕНТИНОВА", "date": "2017.12.12", "title": "Варна: БЧК осигурява топъл обяд на 69 деца в неравностойно положение от училищата в селата Чернево и Николаевка"}
{"url": "http://www.focus-news.net/news/2017/12/12/2466648/sport-pedro-shte-zamesti-alvaro-morata-v-atakata-na-chelsi.html", "text": "Малко преди началото на срещата между Челси и Хъдърсфийлд, стана ясно, че мениджърът на гостите Антонио Конте ще пусне като титуляр испанеца Педро Ледесма. Така италианецът ще разчита на схема 3-4-3. По-рано стана ясно, че нападателят Алваро Мората, на чието място влиза Педро, ще пропусне мача заради контузия.", "date": "2017.12.12", "title": "Спорт: Педро ще замести Алваро Мората в атаката на Челси"}
{"url": "http://www.focus-news.net/news/2017/12/12/2466649/promyanata-na-kontsesiyata-za-ski-zona-bansko-shte-se-vnese-v-ms-zaedno-s-plana-za-upravlenie-na-np-pirin-obzor.html", "text": "Промяната на концесията за „Ски-зона Банско“ ще се внесе в Министерски съвет заедно с Плана за управление на Национален парк „Пирин“. Министърът на околната среда и водите Нено Димов обясни, че е взел решение да оттегли внесения проект на Министерски съвет за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, за „Ски-зона Банско“. \r\n„Направих всичко възможно да дам максимална публичност на проекта на кръгла маса, на която бяха разяснени всички аспекти на решението. Целта беше всички заинтересовани страни да се убедят, че натрупаният с години проблем с изграждането на втори лифт на ски зона Банско трябва да бъде решен“, заяви министърът и обясни, че проблемът има два аспекта – икономически и екологичен. „Като министър на околната среда аз отговарям за спазване на екологичното законодателство. В конкретния случай режимите по това законодателство се определят в Плана за управление на Национален парк „Пирин“ и вторият лифт не може да се изгради, без да има промяна в него. Без такава промяна не може да се процедират евентуалните инвестиционни намерения за изграждане на спортни съоръжения, които да бъдат подложени на всички оценки за въздействието върху околната среда“, коментира министърът и припомни, че това е първият договор от този тип, подписан през далечната  2001 г. и има много несъвършенства в него, които трябва да бъдат прецизирани.\r\nПроектът на плана за управление е в процедура на обществено обсъждане до 22 декември 2017 г. и двете точки ще бъдат внесени заедно на следващо заседание на Министерски съвет.\r\nЦветилена СИМЕОНОВА", "date": "2017.12.12", "title": "Промяната на концесията за „Ски-зона Банско“ ще се внесе в МС заедно с Плана за управление на НП „Пирин“ (ОБЗОР)"}
{"url": "http://www.focus-news.net/news/2017/12/12/2466650/dobrich-obshtiyat-razmer-na-predvidenata-plan-smetka-za-razhodite-za-poddarzhane-chistotata-na-teritoriite-za-obshtestveno-polzvane-za-2018-godina-e-9-509-662-leva.html", "text": "Общият размер на предвидената план-сметка за разходите по сметосъбирането и сметоизвозването, обезвреждането на битовите отпадъци и чистотата на териториите за обществено ползване за 2018 година е 9 509 662 лева. Това е записано в докладна записка от кмета на града Йордан Йорданов, предаде кореспондентът на Радио „Фокус” – Варна. Планираният размер на приходите от такса битови отпадъци, които представляват приходната част на план-сметката за дейност чистота за 2018 г. е в размер на 5 400 000 лв. Общият размер на планираните средства за дейностите - съхранение на битовите отпадъци в контейнери и кофи и събиране на битовите отпадъци и транспортирането им до депата или други инсталации и съоръжения за третирането им,  е 3 240 000 с ДДС. Предстои сключване на договор с фирмата изпълнител на тези дейности за целия период на действие - 1 януари 2018 г. – 31 декември 2018 г. Общият размер на планираните средства за „Проучване, проектиране, изграждане, поддържане, експлоатация, закриване и мониторинг на депата за битови отпадъци или други инсталации или съоръжения за обезвреждане, рециклиране и оползотворяване на битови отпадъци, включително отчисленията по Закона за управление на отпадъците“ за 2018 г. е 4 619 662 лева с ДДС. Съгласно сключен договор  от септември 2014 година въз основа на проведена открита процедура по Закона за обществените поръчки с предмет „Изпълнение на дейности по експлоатация на „Регионално депо за отпадъци за общини град Добрич, Добричка, Тервел, Каварна, Балчик, Шабла, Генерал Тошево, Крушари и Никола Козлево“, включващо съоръжения, инсталации, площадки за третиране, рециклиране и обезвреждане на неопасни отпадъци“, тази услуга се осъществява от консорциум. Договорът е сключен за срок от 60 месеца, който тече от март 2015 г. Срокът на договора е до 28 февруари 2020 г. Максималната стойност на договора е в размер на 12 000 000 лева с ДДС за целия период на действие на договора. Размерът на разходите за 2018 година, който следва да се заложи в план-сметката е 2 400 000 лева. Очакваният разход за Община град Добрич е в рамките на 1 645 320  лева. Общият размер на планираните средства за почистване на улични платна, площади, алеи, паркови и други територии от града за обществено ползване за 2018 г. е 1 650 000 лева с ДДС. Към тази дейност се отнасят и разходите за почистване на нерегламентирани замърсявания и участъци от дерето на река Добричка и извозване на 4-кубикови контейнери от местността „Гаази баба“. Средствата, необходими за подсигуряване на тези дейности, са  в размер на 150 000 лева с включен ДДС.\r\nЖулиета НИКОЛОВА", "date": "2017.12.12", "title": "Добрич: Общият размер на предвидената план-сметка за разходите за поддържане чистотата на териториите за обществено ползване за 2018 година е 9 509 662 лева"}
{"url": "http://www.focus-news.net/news/2017/12/12/2466651/byudzhetnata-komisiya-othvarli-prezidentskoto-veto-varhu-chast-ot-byudzheta-na-nzok-za-2018-g-obzor.html", "text": "Бюджетната комисия отхвърли президентското вето върху част от бюджета на НЗОК за 2018 г. „За“ Закона за бюджета на НЗОК за 2018 г. гласуваха 12 народни представители, „против“ –6 и „въздържали се“ - 1, с което ветото на държавния глава Румен Радев бе преодоляно. В мотивите на ветото се посочваше, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. По време на заседанието на Комисията зам.-министърът на здравеопазването и председател на Надзорния съвет на НЗОК Жени Начева заяви, че Конституционните права на гражданите не са нарушени с бюждета на НЗОК за 2018 г., но съществува такъв риск, ако се приеме ветото на президента. По думите й с приемането на ветото и промяната на бюджета на НЗОК съществува риск за намаляване на достъпа до здравноосигурителната система. „Поемаме ангажимента в рамките на текущата бюджетна година да се предприемат конкретни действия от Министерство на здравеопазването и от НЗОК за по-добър контрол върху разходите и управление на финансовите ресурси на НЗОК“, допълни тя. Народният представител от ПГ на „БСП за България“ проф. Румен Гечев коментира от своя страна: „В момента се опитваме да оправим батак от 1999 г. Няма такава страна и народ с такава система на здравеопазване, но очевидно няма да я оправим с параграф 6-ти от закона за бюджет на НЗОК за 2018 г.“. „Дотам ли я докарахме да се занимаваме с 20-тина милиона към Касата“, попита проф. Гечев и подчерта, че зад тези пари стоят човешки съдби. „Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Гласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. Здравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарват новите молекули.", "date": "2017.12.12", "title": "Бюджетната комисия отхвърли президентското вето върху част от бюджета на НЗОК за 2018 г. (ОБЗОР)"}
{"url": "http://www.focus-news.net/news/2017/12/12/2466652/predstoyashti-mezhdunarodni-sabitiya-za-13-dekemvri-agentsiya-fokus.html", "text": "Среща между Ангела Меркел и Мартин Шулц относно политическата криза в Германия\r\n*** Турция е домакин на среща на върха на Организацията за ислямско сътрудничество.\r\n*** Съдиите от Международния трибунал за бивша Югославия ще изслушат възраженията относно оправдателната присъда на Воислав Шешел\r\n*** Европейският парламент ще гласува резолюция относно следващата фаза на преговорите за Брекзит. \r\n*** Продължава осмия кръг от преговорите за Сирия, провеждани под егидата на ООН. \r\n***", "date": "2017.12.12", "title": "Предстоящи международни събития за 13 декември (Агенция „Фокус“)"}
{"url": "http://www.focus-news.net/news/2017/12/12/2466653/stara-zagora-su-ekzarh-antim-i-e-domakin-na-poreditsa-sabitiya-v-initsiativata-natsionalna-sedmitsa-na-cheteneto.html", "text": "Средно училище „Екзарх Антим I“ в Казанлък е домакин на поредица от събития в рамките на инициативата на Министерство на образованието - Национална седмица на четенето, предаде кореспондент на Радио „Фокус“. В началото на поредицата от инициативи бяха представени драматизации на приказки, подготвени от учениците от първи, втори и трети клас под надслов „Празник на приказките“. А учениците от пети клас участваха в дидактична игра „Приказен пъзел“, в която трябваше да създадат нова приказка чрез комбиниране и съчетаване на откъси от прочетени приказки. „В тази седмица, а и не само, акцент са книгите в техния класически вариант. За нас възпитанието на децата в дух да обичат книгите, да ползват книгите, а не само електронните източници на информация, е изключително важно. Даваме си сметка, че ценностите в образованието е важно да бъдат съхранявани и продължавани като една добра традиция“, каза директорът на Средно училище „Екзарх Антим I“ Радиана Стефанова. Тя поясни, че в класните стаи на учениците от начална степен има създадени специални кътове с книги, които децата могат всеки един момент да вземат и да четат.\r\nСпециален гост на събитията в СУ „Екзарх Антим I“ бе Илиана Аргирова, старши експерт в Регионално управление „Образование“ – Стара Загора. Тя поясни, че инициативата Национална седмица на четенето се провежда за трета година от Министерство на образованието и тя си кореспондира със стратегия за повишаване на грамотността на децата и учениците. Аргирова изрази задоволството си от факта, че област Стара Загора е домакин на инициативите в рамките на седмицата: „ Седмицата е наситена с много инициативи от детски градини и училища. С всички тях ние се стараем в тази седмица да привлечем общественото внимание към това, колко е важно и необходимо за децата да могат да четат.“\r\nИнициативите в Националната седмица на четенето в СУ „ Екзарх Антим I“ продължават и в следващите дни, когато ще се проведе езиково състезание с ученици от 12 клас, ще бъдат подготвени презентации за книгите, четенето и любимите герои на ученици от осми до дванадесети клас, ще се проведе играта „Поетична мозайка“ с ученици от единадесети клас. Седмокласниците ще покажат своите знания в интерактивната игра „Познаваме ли света на книгите?“. \r\nНа всички участвали в инициативите Министерство на образованието предоставя книги като подарък.\r\nСлавяна ГАЙДАРОВА", "date": "2017.12.12", "title": "Стара Загора: СУ „Екзарх Антим I“ е домакин на поредица събития в инициативата Национална седмица на четенето"}
{"url": "http://www.focus-news.net/news/2017/12/12/2466307/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Полицейското управление в Ню Йорк разследва експлозията, която прогърмя в близост до автобусния терминал на пристанищната служба в Манхатън. Съществуват подозрения, че това може да е терористично нападение, пише американското издание Washington Examiner.\r\nПолицейските власти съобщиха, че са задържали един мъж по подозрение за участие в инцидента, след като са получили няколко сигнала, че той е пренасял взривно устройство. То е паднало случайно, което не е останало незабелязано от случайните минувачи, които са съобщили в полицията.\r\nБивш комисар на нюйоркската полиция заяви пред американска медия, че според предварителната информация по случая, заподозреният е планирал нападението „в името на „Ислямска държава“, което го прави случай на тероризъм.\r\nТой съобщи, че заподозреният е около 20-годишен и най-вероятно родом е от Бангладеш.\r\n***\r\nВдъхновеният от „Ислямска държава“ извършител на нападението край пристанището на Ню Йорк заяви след задържането си, че е искал да отмъсти за израелските действия в Ивицата Газа, пише  New York Post.\r\nСпоред полицейски източници Акайед Юлла, имигрант от Бангладеш, живеещ в Бруклин, им е заявил, че е искал отмъщение за атаките срещу палестинската територия, при които четирима души бяха убити от израелските сили за сигурност по време на протести и въздушни удари, след като президентът на САЩ Доналд Тръмп обяви Ерусалим за столица на Израел. \r\n27-годишнията Юлла рани себе си и още няколко души, след като взриви изготвен в домашни условия експлозив край автобусния терминал на пристанището в Ню Йорк. След това бе задържан. \r\n***\r\nПрезидентът на Турция Реджеп Таийп Ердоган заяви в понеделник, че САЩ са отговорни за кръвопролитието в Ерусалим, случило се в резултат от решението на американския президент Доналд Тръмп да обяви официално Свещения град за столица на Израел, пише турското издание Daily Sabah.\r\n„Тези, които превръщат Ерусалим в затвор за мюсюлманите и членовете на другите религиозни общности, никога няма да могат да измият кръвта от ръцете си“, заяви той, по време на събитие в турската столица Анкара.\r\nЕрдоган подчерта, че Вашингтон е виновен и за кръвопролитията в района на Близкия Изток. „САЩ станаха съучастник в кръвопролитието, с решението си да признаят Ерусалим за столица на Израел. Ние определено не подкрепяме това решение и никога няма да го подкрепим. Заявленията на президента Тръмп не ни задължават, нито задължават ислямския свят“.\r\nТурският президент говори и за историята на региона. Той заяви, че държавата не е съществувала през 40-те години на XX век. Според думите на Ердоган, навремето Западът е разделил Палестина на няколко малки части. „Иска ми се реакциите на Западните държави срещу решението на САЩ за Ерусалим да е повратна точка в непостоянната им позиция относно Израел“, добави той.\r\nЕрдоган подчерта, че продължаването на вандализма и репресиите в Ерусалим не е приемливо. Президентът предупреди, че тези, които се възприемат като собственици на града, няма да могат дори и дърво, зад което да се скрият.\r\nТой обеща, че борбата няма да спре, докато не бъде основана палестинска държава в границите от 1967 година.\r\n***\r\nПремиерът на Израел Бенямин Нетаняху призова европейските лидери, които ще се съберат в Брюксел в понеделник, да спрат да „развалят“ палестинците, пише израелското издание The Jerusalem Post.\r\nЗа разлика от ЕС, заяви той, президентът на САЩ Доналд Тръмп каза истината на палестинския народ, когато призна Ерусалим за столица на Израел.\r\nВ разговор с репортери на борда на правителствения си самолет, преди да излети от Брюксел след срещата си с голяма част от министрите на външните работи на страните-членки на ЕС, Нетаняху заяви, че еврейските колонии в района на Западния бряг не са в основата на израело-палестинския конфликт. За тях(палестинците), дори части от територията на суверенната израелска държава, като Яфа, са „колонии“.\r\nМинистър-председателят обвини ЕС и в лицемерие. Според думите на Нетаняху, Съюза постоянно го критикува по въпроса за еврейските колонии, но никога не повдига въпроса за признаването на израелската държава от страна на палестинците, което още не се е случило.\r\nНа въпрос от европейските министри, дали Израел има намерение да предприеме стъпки за подобряване на живота на палестинците, премиерът отговори, че това вече е направено, в областите на инфраструктурното развитие и осигуряването на разрешителни за работа.\r\n***", "date": "2017.12.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/12/2466308/predstoyashti-sabitiya-v-stranata-za-12-dekemvri-agentsiya-fokus.html", "text": "***\r\nОт 12.00 часа в сградата на Министерския съвет Националният съвет за тристранно сътрудничество ще проведе заседание. \r\n***\r\nОт 9.30 часа в галерия „Средец” на Министерство на културата министър Боил Банов ще открие заключително събитие за представяне на резултатите от изпълнението на програма Културно наследство и съвременни изкуства“.\r\n***\r\nОт 11.00 часа в Академията на МВР (бул. „Александър Малинов” №1) министърът на вътрешните работи Валентин Радев ще постави началото на коледното издание на Националната благотворителна кампания в подкрепа на децата на загиналите и пострадалите при изпълнение на служебния дълг полицаи и пожарникари. \r\n***\r\nОт 19.00 часа в Централния Военен клуб ще се проведе церемонията по връчване на Годишните награди в туризма \r\n***\r\nОт 09.00 часа 33-ти състав на Софийски градски съд ще заседава по делото срещу Венцеслав В., обвинен в убийството на жена си.\r\n***\r\nОт 09.30 часа в заседателната зала в сградата на Висшия съдебен съвет ще започне заседанието на Съдийската колегия към ВСС.\r\n***\r\nОт 09.30 часа 2-ри състав на Софийски градски съд ще заседава по делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.00 часа в Зала 1 на Столичната община зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови  частици.\r\n***\r\nОт 10.00 часа в сградата на „Черковна“ 90 ще се състои брифинг във връзка с обвиненията на привлечените към наказателна отговорност 7 лица по случая с незаконния реекспорт на скъпо струващи лекарства. Ще участват ръководителят на Специализирана прокуратура Иван Гешев, говорителят на главния прокурор Румяна Арнаудова, директорът на ГДБОП Ивайло Спиридонов, главният секретар на Изпълнителна агенция по лекарствата Светлин Спиров, проф. Златица Петрова – ръководител на Изпълнителната агенция за медицински одит към МЗ.\r\n***\r\nОт 10.00 часа в зала „София“ на Гранд хотел София Централната избирателна комисия ще проведе симулации на дистанционно електронно гласуване.\r\n***\r\nОт 10.00 часа в голямата конферентна зала на Университета за национално и световно стопанство ще се проведе 14-тото издание на тридневния Младежки икономически форум, организиран от Студентския съвет при УНСС. Тази година темата е „Българското председателство на Съвета на ЕС: възможности и заплахи“. Гост-лектори на форума през първия ден ще бъдат столичният кмет Йорданка Фандъкова, вицепремиерът Томислав Дончев, заместник-министърът на образованието и науката Петър Николов и др.\r\n***\r\nОт 10.00 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1.\r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Електроенергиен системен оператор“ ЕАД за одобряване на „Общи условия за ползване на електропреносната мрежа от крайни клиенти“.\r\n***\r\nОт 10.00 часа в зала „Еспонада“ на хотел „Експо“ – София ще бъде представена чешката компания „БУСЕ – Бланско“ и нейния проект „Информационна система за София“.\r\n***\r\nОт 10.00 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа в Аулата на Висшето училище по застраховане и финанси (ВУЗФ) ще се проведе тържествена церемония по връчване на дипломите на випуск 2017 година.\r\n***\r\nОт 10.30 часа 17-и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Централното фоайе на НДК ще бъде открито 45-ото издание на Софийския международен панаир на книгата.\r\n***\r\nОт 11.00 часа в Конферентен център „Проджект лаб” в столицата (бул. „Мария Луиза” 58) Държавната агенция „Електронно управление” ще представи проекта „Инвентаризация на информационно-комуникационната инфраструктура за нуждите на електронното управление“, по Оперативна програма „Добро управление“, приоритетна ос „Административно обслужване и е-управление”.\r\n***\r\nОт 11.00 часа заместник-министърът на икономиката Александър Манолев и посланикът на Кралство Швеция Луиз Бергхолм ще открият българо-шведски форум в Гранд Хотел София.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 4-ти състав на Специализирания наказателен съд ще заседава по делото срещу Дандисон Д., Маркс Б. и Принс Б., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Литературен клуб „Перото“ ДНК и ПИБ  ще бъде представят благотворителния си календар за 2018 г. \r\n***\r\nОт 11.00 часа в Националния пресклуб на БТА ще се проведе пресконференция, на която ще бъде обявено сливането на Софийска стокова борса и Българска стокова борса.\r\n***\r\nОт 11.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.30 часа в център „Сохо“, (ул. „Искър“ № 4) ще се проведе пресконференция по повод приключване на проект „В подкрепа на дейността на Дневен център към Дом за медико-социални грижи за деца „Св. Иван Рилски”, чрез разширяване и подобряване на специализираната терапевтична работа за деца от 0 до 7 години”.\r\n***\r\nОт 12.00 часа в Националния пресклуб на БТА ще се състои пресконференция на Комисията за отнемане на незаконно придобито имущество (КОНПИ) във връзка със запор на имуществото на Иво Прокопиев, членовете на неговото семейство и контролираните от него дружества.\r\n***\r\nОт 12.00 часа в Националния пресклуб на БТА Българско либертарианско общество и Движение Промена ще представят проучването „Анализ на българската наркополитика 2009-2016\" част 1.\r\n***\r\nОт 13.00 часа в зала „Изток“ на Народното събрание ще се проведе открито заседание на Националния съвет по равнопоставеност на жените и мъжете.\r\n***\r\nОт 13.30 часа в залата на Националния пресклуб на БТА ще се проведе пресконференция на Иво Прокопиев относно противоправните действия на Комисията за отнемане на незаконно придобито имущество (КОНПИ).\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Антон С., Бисер Ш. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа народният представител от „БСП за България” Антон Кутев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10.\r\n***\r\nОт 15.30 часа 12-и състав на Специализирания наказателен съд ще заседава по молба на Божидар С. , за изменение на наложената му мярка за неотклонение.\r\n***\r\nОт 17.00 часа в СУ „Св. Климент Охридски“ посланикът на Русия в България А.А.Макаров тържествено ще открие оборудвания с нова техника Център за руски език „Акад. В.В.Виноградов“ (кабинет 124).\r\n***\r\nОт 18.00 часа в Българския културен център – София Националният литературен музей организира литературна вечер за поета Пейо Яворов под надслов „Копнение за мир небесен“.\r\n***\r\nОт 18.00 часа в Литературен клуб „Перото“ ще бъдат представени двете книги на Кристофър Бъкстон „Завръщане“ и „Далече от Дунава“.\r\n***\r\nОт 18.30 часа в изложбената зала на Roca - \"Експо Баня София\", бул. \"Мария Луиза\" 16, ще се състои церемонията по връчването на наградите в журналистическия конкурс \"Светове и цветове\" на Сдружението на испаноговорещите журналисти в България.\r\n***\r\nОт 10.00 часа в детския отдел на Регионална библиотека „Димитър Талев“- Благоевград ще се състои представлението „Зимна приказка“.\r\n***\r\nОт 16.30 часа в Младежки дом ще бъде представена пиесата „Ту тук, ту там“ .\r\n***\r\nОт 18.00 часа във фоайето на Община Благоевград ще се проведе „Часът на приказния разказвач“.\r\n***\r\nОт 11.00 часа в ОУ „Васил Левски“ ще се проведе открит урок  по използване на нови технологии в образованието с участието на заместник-министъра на образованието и науката Деница Сачева.\r\n***\r\nОт 09.30 часа в зала „Юнашки салон“ ще се проведе безплатен семинар на тема  „Как да подготвим успешни проекти по основните отворени и предстоящи за отваряне еврогрантове“. Събитието е организирано от Консорциум Черноморски клъстери.\r\n***\r\nОт 10.30 часа в сградата на Брегови център за управление и информационно обслужване на корабоплаването – Варна ще се проведе официално честване  на 70-годишнината на Брегова станция „Варна радио“ (LZW).\r\n*** \r\nОт 11.00 часа в аулата на Икономически университет – Варна ще бъде открит благотворителния коледен празник „Заедно за Коледа 2017“. Организатори са Община Варна, съвместно с БЧК. Поканени са 600 варненци в уязвимо положение, които ще получат благотворителни пакети.\r\n*** \r\nОт 10.30 часа в зала 314 на Областна администрация Велико Търново Регионалният съвет за развитие (РСР) на Северен централен район (СЦР)  ще проведе заседание. \r\n*** \r\nОт 19.00 часа е театралния салон на НЧ „Надежда 1869“ ще бъде представен „Лъжата”от Флориан Зелер -  спектакъл на театър „Сълза и смях”. \r\n***  \r\nОт 11.00 часа в Заседателна зала №1 на Областна администрация Видин ще се проведе заседание на Областния консултативен съвет по туризъм.\r\n***\r\nОт 11.00 часа в Младежкия дом ще се проведе Коледна арт работилница.\r\n***\r\nОт 12.15 часа в Етнографски музей на открито \"Етър\" ще бъде представен проекта „Как се вади шарлан” и ще бъде открита преустроената Шарланджийска работилница.\r\n***  \r\nОт 17.30 часа в Зала 1 на Общината ще се проведе Концерт „Коледно настроение“ на изпълнители от клас пиано и клас китара при НЧ „Напредък-1869.\r\n***\r\nОт 09.30 часа в Детска градина № 18 ще се проведе куклен спектакъл  „Забързана приказка“ на Държавен куклен театър „Дора Габе“.\r\n***\r\nОт 10.30 часа Детска градина № 25 ще се проведе куклен спектакъл „Коледата е за всички“ на Държавен куклен театър „Дора Габе“.\r\n***\r\nОт 12.00 часа ще се проведе  народните представители от ПП ГЕРБ Даниела Димитрова и вицеадмирал Пламен Манушев ще се срещнат с членове на дамската организация в с. Ведрина, община Добричка.\r\n***\r\nОт 17.30 часа в Конферентна зала „Добрич“ ще бъде представена изложба на коледни картички и играчки за елха на детските градини в Добрич „Коледно вълшебство“.\r\n***\r\nОт 17.30 часа в Младежки център – Добрич ще се състои традиционния коледен концерт на Състав за градски шлагери „Добрич” при Народно читалище „Йордан Йовков  - 1870 г.” с ръководител В. Георгиев и Група за стари градски песни „Есенна въздишка“ с ръководител В. Милева\r\n***\r\nОт 10.30 часа в Актовата зала на СУ „Екзарх Антим I“ деца от ДГ №13 „Мечо Пух“ и от от ДГ № 3 „Теменуга“ ще се включат в Третата национална седмица на четенето. От 12.20 часа в Актовата зала на училището учениците от I, II и III клас ще представят драматизации на приказки. От 13.00 часа ще започне дидактичната игра „Приказен пъзел“ (създаване на нова приказка чрез комбиниране и съчетаване на откъси от прочетени приказки) с учениците от V клас.\r\n***\r\nОт 09.30 часа Апелативният съд в Пловдив ще гледа делото за разпространение на радикален ислям срещу 13-те имами, сред които е и Ахмед Муса.\r\n***\r\nОт 18.00 часа  в Зала „Маестро Георги Атанасов“ ще се състои традиционният коледен концерт на СУ „Георги Брегов“ Пазарджик.\r\n***\r\nОт 10.00 часа в базата на Общински детски комплекс /ОДК/ - Пловдив Общински съвет по наркотични вещества /ОСНВ/ с Превантивно-информационен център /ПИЦ/ – Пловдив, организират коледно мероприятие под надслов: „Заедно за едно ново начало”. \r\n***\r\nОт 10.30 часа, в двора на Етнографския музей ще се проведе Еснафският празник „Св. Спиридон“. Ще бъде възпроизведен занаятчийския ритуал, празнуван още от епохата на Възраждането. \r\n***\r\nОт 11.00 часа народните представители от ГЕРБ Красимир Велчев и д-р Александър Александров организират приемен ден за граждани в централния офис на партията на ул „Търговска“ 30.\r\n***\r\nОт 12.00 часа в Регионалния пресклуб ще се състои пресконференция по повод  предстоящия „Парад на модата - Плевен 2017“.\r\n***\r\nОт 09.00 часа Пловдивският митрополит Николай ще оглавиархиерейска света Литургия в храм „Св. преп. Петка”. След това ще освети параклис на името на св. Спиридон в храма.\r\n***\r\nОт 10.30 часа в Етнографския музей, когато шествието на майсторите ще потегли към църквата „Св. Петка“, за да се освети новият параклис на Свети Спиридон, построен в храма. От 12.30 часа ще бъдат връчени майсторски свидетелства на новите майстори в музея.\r\n***\r\nОт 10.30 часа на адрес ул. „Тодор Каблешков“ 18, ет.2, местната организация на политическа партия ПП „Движение Да България“ организира пресконференция с тема: „Пловдив 2019 – параван за безконтролното харчене на пари от Общината“. \r\n***\r\nОт 16.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия” в блок 91.\r\n***\r\nОт 10.00 часа в Зала 1 на Областна администрация Русе ще се състои заседанието на Постоянната секторна комисия в областта на индустрията и новите технологии.\r\n*** \r\nОт 19.00 часа в Зала № 1 на Родопски драматичен театър “Николай Хайтов“ ще бъде представен спектакълът „Палежи и грабежи“ по разкази на Николай Хайтов.  \r\n***\r\nОт 11.30 часа Библиотека „Родина” ще гостува на децата от СУ „Христо Ботев“ с творческа работилница, приказки, стихчета и песни.\r\n***\r\nОт 12.00 часа в актова зала на VI ОУ „Свети Никола“ ученици ще се включат в Третата национална седмица на четенето.\r\n***\r\nОт 17.00 часа участници от школа ,,Училище по драма“ с ръководител Иван Калошев\r\nще четат любими детски произведения пред децата от подготвителна група на детската градина – ДДГ,,Калина“.\r\n***\r\nОт 17.30 часа Регионален исторически музей ще бъде открита изложбата  „Нумизматичен салон 2017“.       \r\n***\r\nОт 18.00 часа в Регионална библиотека „Захарий Княжески“ ще бъдат представени презентации на алпинисти и туристи от ТД „Сърнена гора“ – Стара Загора за експедициите през 2017 г. – „Височинните експедиции“.\r\n***\r\nОт 17.00 часа на сцената на площад „Свобода“ ще се проведе празничен спектакъл с група „Вакали“.", "date": "2017.12.12", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2017/12/12/2466309/reuters-reks-tilarsan-shte-obsadi-s-dzhastin-tryudo-severnokoreyskata-kriza.html", "text": "Източник от канадското правителство съобщи на   Reuters, че държавният секретар на САЩ Рекс Тилърсън планира да се срещне с канадския министър-председател Джъстин Трюдо следващата седмица, за да обсъдят кризата, свързана със севернокорейската ракетна програма. \r\nКанада и САЩ ще бъдат съдомакини във Ванкувър на среща на равнище външни министри , посветена на Северна Корея.  „По време на посещението си в Отава на 19 декември Тилърсън ще се срещне с външния министър на Канада Кристия Фрийланд“, съобщи източникът, говорещ при условие за запазване на анонимността, понеже срещата все още не е обявена официално. Той потвърди, че Тилърсън и Трюдо ще се срещнат, но отказа да назове точна дата, посочвайки, че все още се работи по графика на посещението. \r\nПосолството на САЩ в Отава отказа коментар. Фрийланд заяви миналия месец, че преговорите във Ванкувър ще покажат единството на международната общност при налагането на натиск над Пхенян. Виктор Турмаков", "date": "2017.12.12", "title": "Reuters: Рекс Тилърсън ще обсъди с Джъстин Трюдо севернокорейската криза"}
{"url": "http://www.focus-news.net/news/2017/12/12/2466310/vladimir-putin-statutat-na-erusalim-tryabva-da-se-opredeli-na-palestinsko-izraelski-pregovori.html", "text": "Според президента на Русия Владимир Путин съглашението за статута на Ерусалим трябва да бъде предмет на преки преговори между Палестина и Израел, предава ТАСС. \r\n„Русия е на мнение, че разрешаването на въпроса трябва да се гради изключително и в пълен обем върху по-рано приетите в рамките на ООН решения. Конкретните параметри на споразумението по статута на Ерусалим са предмет на преки палестинско-израелски преговори“, заяви Путин по време на съвместна пресконференция заедно с турския си колега Реджеп Тайип Ердоган. Агенция „Фокус“ припомня: \r\nМиналата седмица президентът на САЩ Доналд Тръмп обяви, че признава Ерусалим за столица на Израел и подписа документ за пренасянето в града на американското посолство от Тел Авив. Решението му предизвика недоволство у много страни по света, най-вече в тези от Близкия изток. По целия мюсюлмански свят започнаха протести, при които до момента са пострадали стотици души.  Виктор Турмаков", "date": "2017.12.12", "title": "Владимир Путин: Статутът на Ерусалим трябва да се определи на палестинско-израелски преговори"}
{"url": "http://www.focus-news.net/news/2017/12/12/2466311/afp-es-napredva-v-pregovorite-za-chlenstvoto-na-sarbiya-i-cherna-gora.html", "text": "ЕС отвори нови глави от преговорите за присъединяването на Сърбия и Черна гора. Председателят на Европейската комисия Жан-Клод Юнкер заяви, че очаква те да станат страни-членки до 2025 г., предава  AFP.\r\nПреговорите, които често отнемат години, са разделени на 35 глави, покриващи сфери като икономиката, енергетиката, върховенството на закона и човешките права, за да може присъединяващата се държава да приравни практиките си до европейските стандарти. \r\nЕС откри две нови глави за Черна Гора, покриващи свободата за придвижването на работниците и услугите. Това означава, че Черна гора в момента е с 30 отворени глави. \r\n„Двете отворени днес глави са самото сърце на ЕС“, съобщи европейският комисар по разширяването и политиката на добросъседство Йоханес Хан. \r\nАлександър Пейович, министър на Черна гора по европейските въпроси заяви, че случилото се „окуражава страната успешно да продължи прилагането на реформите“. \r\nЕС също отвори две глави за Сърбия – за фирменото право и външните отношения, довеждайки до 12 общият брой на отворените за страната глави, която започна през 2014 г. преговорите за присъединяване към ЕС. \r\n„Отварянето на двете глави днес е признание за постиженията на Сърбия“, заяви Хан. Според него европейската перспектива на ЕС „е твърда и реална“. „По-нататъшният прогрес зависи от върховенството на закона и нормализацията на отношенията с Косово“.  Виктор Турмаков", "date": "2017.12.12", "title": "AFP: ЕС напредва в преговорите за членството на Сърбия и Черна гора"}
{"url": "http://www.focus-news.net/news/2017/12/12/2466312/tass-turskiyat-prezident-zayavi-che-turisticheskiyat-potok-ot-rusiya-shte-se-uvelichi-prez-sledvashtata-godina.html", "text": "Президентът на Турция Реджеп Тайип Ердоган заяви, че сътрудничеството на страната му с Русия в сферата на туризма се намира на добро равнище, но и че се надява туристическият поток от нея да се увеличи през 2018 г., предава ТАСС.\r\nСпоред президента през 2017 г. Турция е посетена от 4,5 млн. руски туристи. „Тези цифри, несъмнено, ще пораснат през 2018 г.“, добави той. \r\nПо-рано министерството на културата и туризма на Турция съобщи, че през първите 10 месеца на 2017 г. страната е била посетена от 4,57 руски туристи, което шесткратно превишава показателите от аналогичния период на миналата година. \r\nПрез миналата година туристическият отрасъл на Турция преживя сериозна криза заради терористичната заплаха и влошаването на отношенията с Русия. Чартърните въздушни превози между двете страни бяха прекъснати за девет месеца заради кризата, възникнала в отношенията на двете страни, след като през ноември 2015 г. турски изтребител свали в Сирия руски бомбардировач. Заради това падането на туристическия поток от Русия в Турция за първите месеци на 2016 г. достигна до 90%. Виктор Турмаков", "date": "2017.12.12", "title": "ТАСС: Турският президент заяви, че туристическият поток от Русия ще се увеличи през следващата година"}
{"url": "http://www.focus-news.net/news/2017/12/12/2466313/sofiya-prodalzhava-da-se-utvarzhdava-kato-tsifrovata-stolitsa-na-evropa-obzor.html", "text": "София. София продължава да се утвърждава като цифровата столица на Европа. Около това се обединиха българският еврокомисар по въпросите на цифровата икономика и общество Мария Габриел, кметът на София Йорданка Фандъкова и председателят на фондация Webit Пламен Русев по време на пресконференцията по повод предстоящата Европейска седмица на цифровизацията и иновациите (25 – 29 юни 2018 г.) и домакинството на София на Европейската дигитална асамблея.\r\nЕврокомисар Мария Габриел уточни, че основната цел на предстоящата Дигитална асамблея е да се достигне до максимален брой хора, които да се убедят в това, че цифровите технологии са бъдещето на Европа и отварят множество нови възможности. По думите й темите, които ще бъдат засегнати, са цифровите умения, киберсигурността и цифровото бъдеще на Стария континент. „Ще бъде важно да видим и новите технологии какво носят като полза за гражданите – от електронно гласуване до електронно здравеопазване. Цифровата столица на Европа е София, но тя не губи значението си и на местно ниво, за да може да носи полза на всеки свой гражданин“, каза Габриел и уточни, че едно от най-големите предимства на България в дигиталния свят на Европа е, че страната ни е на първо място по брой жени в IT сектора - 27% при средно ниво за Европейския съюз 16,1%.\r\nПредседателят на фондация Webit Пламен Русев обясни, че прозвището „Дигитална столица на Европа“ не е случайно и е дадено на София преди време от световното сп. „Форбс“.\r\nКметът Йорданка Фандъкова коментира, че София се намира в топ 3 на градовете в Европа по стартиращи фирми в IT сектора и че броят на занимаващите се с това софиянци всяка година се увеличава. „Дигиталната инфраструктура и дигиталното образование стават все по-важни за всички компании. А в София в средното образование се обучават ученици от 24 училища със специален профил „Информационни технологии“, в който има места общо за около 1000 деца. В специалността „Компютърна техника и технологии“ местата са 250, а в „Компютърни мрежи“ - 182. Има и достатъчно университети, които обучават по тези специалности – в тях приемат около 11 хил. студенти всяка година“, каза тя и уточни че столицата на България участва активно във формирането на европейската политика и дигиталното бъдеще на Европа.\r\nЦветилена СИМЕОНОВА", "date": "2017.12.12", "title": "София продължава да се утвърждава като цифровата столица на Европа (ОБЗОР)"}
{"url": "http://www.focus-news.net/news/2017/12/12/2466315/anadolu-agency-predsedatelyat-na-turskata-opozitsiya-prizova-kam-prekasvane-na-otnosheniyata-na-stranata-s-izrael.html", "text": "Председателят на основната опозиционна турска Републиканска народна партия Кемал Кълъчдароглу призова правителството да прекъсне дипломатическите отношения с Израел, предава  Anadolu Agency.\r\n„Ако има тиранин някъде, ние трябва да му се опълчим“, заяви Кълъчдароглу по време на обсъжданията на бюджет 2018 г. в парламента. „За жалост много арабски държави не реагират, както трябва за Палестина“, допълни той. \r\nПрипомняйки скорошните коментари на президента Реджеп Тайип Ердоган за прекратяването на дипломатическите отношения с Израел, опозиционерът заяви, че „ние подкрепяме това“.  Виктор Турмаков", "date": "2017.12.12", "title": "Anadolu Agency: Председателят на турската опозиция призова към прекъсване на отношенията на страната с Израел"}
{"url": "http://www.focus-news.net/news/2017/12/12/2466316/the-guardian-granichnite-punktove-v-irlandiya-mogat-da-stanat-tseli-na-napadeniya.html", "text": "Според заместник-директора на полицията в Северна Ирландия Дрю Харис пунктовете на бъдещата „твърда“ ирландска граница могат да станат потенциална цел за престъпните и екстремистките групи в областта. Според него дейността на групировките все още представлява загриженост, пише  The Guardian.\r\nСпоред него ново споразумение за екстрадиране на престъпници трябва да бъде сключено между Великобритания и Ирландия, за да замени правилата за европейска заповед за арест след Брекзит. \r\n„Недоволните групи ще получат чрез границата нова възможност да получат подкрепа. Това е повод за загриженост. Трябва да се фокусираме върху това. Те виждат възможности“, заяви Харис. Според него граничната инфраструктура ще бъде цел за атаки.\r\nХарис предупреди, че ще бъде трудно да се раздава правосъдие през границата, ако Великобритания излезе от европейската система за арести. „Екстрадирането от Ирландия ще стане много по-трудно“, убеден е той.  Виктор Турмаков", "date": "2017.12.12", "title": "The Guardian:  Граничните пунктове в Ирландия могат да станат цели на нападения"}
{"url": "http://www.focus-news.net/news/2017/12/12/2466317/beliyat-dom-migrantskata-politika-na-donald-tramp-shteshe-da-predotvrati-napadenieto-v-nyu-york.html", "text": "Прес-секретарят на Белия Дом Сара Сандърс заяви, че политиките на президента Доналд Тръмп срещу миграцията са щели да предотвратят нападението в Ню Йорк, ако са били приложени и обвини Демократическата партия , че блокира тези планове в Конгреса, предава Politico.\r\nНюйоркските власти идентифицираха имигранта от Бангладеш Акайед Юлла, заселил се в САЩ през 2011 г. като извършител на нападението край пристанището на града, при което бяха ранени четирима. \r\n„Президентът в момента е загрижен, че Конгресът и особено демократите не са успели да предприемат мерки, чрез които щяхме да предотвратим това“, заяви Сандърс. „Президентската политика призоваваща да се сложи край на верижната миграция, щеше да предотврати лицето да дойде в САЩ. Затова и президентът агресивно ще продължи да изисква отговорна миграционна реформа, която да сложи край на верижната миграция“, допълни тя. \r\n„Това нападение подчертава и необходимостта Конгресът да работи с президента по миграционната реформа, за да се засили националната и публичната сигурност.  Трябва да защитим границите си, трябва да се уверим, че хората, влизащи в страната, не идват да вредят на народа ни и трябва да установим миграционна система, основана на заслуги“, заяви Сандърс. \r\nБелият дом използва термина \"верижна миграция\" за хората, които след като се заселят, плащат на семействата си да ги последват в САЩ. \r\nСандърс приветства полицейските действия за техния героизъм. Тя също така посочи и успехите на правителството на САЩ срещу „Ислямска държава“ в Ирак и Сирия.  Виктор Турмаков", "date": "2017.12.12", "title": "Белият дом: Мигрантската политика на Доналд Тръмп щеше да предотврати нападението в Ню Йорк"}
{"url": "http://www.focus-news.net/news/2017/12/12/2466318/the-independent-spored-dzheremi-korbin-brekzit-tryabva-da-se-zabavi-za-da-se-postigne-po-dobro-sporazumenie-za-nego.html", "text": "Председателят на опозиционната британска Лейбъристка партия Джереми Корбин призова Брекзит да бъде забавен след март 2019 г., за да може правителството да сключи „по-добро споразумение“, пише   The Independent.\r\nОпозиционерът лично подкрепи „изоставянето на ненужния краен срок за излизането от ЕС“. „Сигурен съм, че парламентът би трябвало да се стреми към по-добро споразумение малко по-късно, ако това означава, че правителството ще получи по-добро предложение за работните места и икономиката“, допълни той.\r\nКоментарите му бяха приети от министър-председателя Тереза Мей като доказателство, че Лейбъристката партия няма да изпълни ангажимента си „да подкрепи референдума“. \r\n„Напускаме ЕС на определената дата. Британците гласуваха за това и правителството ще осъществи това“, заяви тя. \r\nПо-рано „министърът в сянка“ на лейбъристите по въпросите, свързани с Брекзит Кийр,  Стармър заяви, че иска страната „да се придържа“ към Единния пазар на ЕС и към Митническия съюз.  Виктор Турмаков", "date": "2017.12.12", "title": "The Independent: Според Джереми Корбин Брекзит трябва да се забави, за да се постигне по-добро споразумение за него"}
{"url": "http://www.focus-news.net/news/2017/12/12/2466319/reuters-mateush-moravetski-vstapi-v-dlazhnost-kato-ministar-predsedatel-na-polsha.html", "text": "Матеуш Моравецки встъпи в длъжност като министър-председател на Полша. Председателят на Съвета на ЕС Доналд Туск призова новия лидер да следва Европейското единство, предава  Reuters.\r\n49-годишният Моравецки заема мястото на Беата Шидло, която бе свалена от управляващата партия „Право и справедливост“, за да се подобри образът на Полша в чужбина и да подкрепи консерваторите за бъдещите избори. Моравецки ще остане и на досегашния си пост министър на финансите и на икономическото развитие.  Другите министри в правителството ще запазят своите постове, макар и да са възможни рокади в бъдеще. \r\nТуск, който бе министър-председател на Полша преди „Право и справедливост“ да дойде на власт през 2015 г., заяви, че разчита на доброто сътрудничество. „Необходима е работа за силната позиция на Полша в ЕС и за единството на всички страни членки на ЕС“, допълни той.  Виктор Турмаков", "date": "2017.12.12", "title": "Reuters: Матеуш Моравецки встъпи в длъжност като министър-председател на Полша"}
{"url": "http://www.focus-news.net/news/2017/12/12/2466320/daily-telegraph-spored-irlandski-obshtestvenitsi-brekzit-shte-zadalbochi-razdelyaneto-v-irlandiya.html", "text": "Повече от 200 публични личности от Северна Ирландия изпратиха отворено писмо до министър-председателя на Република Ирландия Лео Варадкар, предупреждавайки го, че отделянето на Великобритания от ЕС е неприемливо. Сред тях фигурират спортисти, творци, бизнесмени и университетски преподаватели, пише  Daily Telegraph.\r\nСред подписалите се под писмото фигурират футболистът Джеймс МакКлийн, боксьорите Майкъл Конлън и Бади Барнс и известният адвокат Дара Макин. \r\n„Реалностите на Брекзит заплашват да утвърдят разделянето на острова и да върнат чувството на изоставеност, от което са страдали нашите родители и прародители“, пише в отвореното писмо. „Фактът, че повечето гласоподаватели в Северна Ирландия поискаха да останат в ЕС, не трябва да бъде игнориран. Срещу изложената воля на мнозинството гласоподаватели Брекзит ни тласка към нови територии с голяма несигурност за бизнеса и икономиката“, смятат обществениците. \r\n„Ние, нашите деца и внуци не трябва да бъдем гонени от ЕС против нашата демократична воля. Това е неприемливо за нас и за мнозина други“, пише в писмото.  „Призоваваме министър-председателя на Ирландия и правителството му да защитят правата на всички граждани в Северна Ирландия“, смятат авторите на писмото.  Виктор Турмаков", "date": "2017.12.12", "title": "Daily Telegraph: Според ирландски общественици Брекзит ще задълбочи разделянето в Ирландия"}
{"url": "http://www.focus-news.net/news/2017/12/12/2466321/ria-novosti-aleksey-pushkov-komentira-izvezhdaneto-na-ruskite-sili-ot-siriya.html", "text": "Руският сенатор Алексей Пушков сравни решението на президента Владимир Путин да изведе войските на страната от Сирия с решението на президента на САЩ Доналд Тръмп да признае Ерусалим за столица на Израел, предава РИА Новости.\r\n„Заявлението на Путин за Сирия и заявлението на Тръмп за Ерусалим: първото работи за мира, а второто за разпалване на конфликт. Контрастът е очевиден за целия свят“, написа Пушков на профила си в социалната мрежа „Туитър“. Агенция „Фокус“ припомня:\r\nПутин по време на посещението си на военна база „Хмеймим“ в Сирия призова да започне извеждането на руската групировка войски от Сирия. Той заяви, че военните са изпълнили блестящо задачата си и че страната е запазена суверенна, независима и цяла.  Той допълни, че в арабската държава са създадени условия за разрешаване на конфликта по мирен път.  Виктор Турмаков", "date": "2017.12.12", "title": "РИА Новости: Алексей Пушков коментира извеждането на руските сили от Сирия"}
{"url": "http://www.focus-news.net/news/2017/12/12/2466322/tass-izraelskata-pvo-prihvana-izstrelyana-ot-ivitsata-gaza-raketa.html", "text": "Израелската система за противовъздушна отбраната прехвана изстреляна от Ивицата Газа ракета, предава  ТАСС.\r\n„Преди известно време сирените за въздушна тревога се задействаха в регионалния съвет на град Хоф Ешкелон в южната част на Израел. Системата за ПВО „Железен купол“ прехвана изстреляната ракета към Израел“, пише в комюнике на прес-службата на силите за самоотбрана на Израел. \r\nНяма пострадали във връзка с инцидента.  Виктор Турмаков", "date": "2017.12.12", "title": "ТАСС: Израелската ПВО прихвана изстреляна от Ивицата Газа ракета"}
{"url": "http://www.focus-news.net/news/2017/12/12/2466323/darzhavata-zastana-zad-izgrazhdaneto-na-vtori-kabinkov-lift-v-bansko-obzor.html", "text": "Държавата застана зад изграждането на втори кабинков лифт в Банско. Това стана ясно на кръгла маса в Министерството на околната среда и водите (МОСВ), на която бяха обсъдени проектите на решения на Министерския съвет за Национален парк „Пирин“ и за „Ски зона Банско“. Екоминистърът Нено Димов обяви, че е ясно, че трябва да постигнат такова управление на Банско, че да няма опашки на лифтовете. По думите му автомобилният транспорт замърсява много повече от въжения. Той уточни, че концесията, която е сключвана през 2001 г. по вече недействащ закон, както и всички проблеми, трябва да бъдат приведени в съответствие с действащото към днешна дата законодателство. Според него е било ясно изтъкнато, че концесиите като цяло са инструмент и покана към инвеститорите и трябва да се даде ясен пример как може да бъде развивана въобще концесията в България. „Що се отнася до прочита на ЮНЕСКО, беше казано ясно, че още през 2009 г. тази територия е извадена от парка „Пирин“ и я е вкарало в буферна зона, в която е допустимо такъв тип строителство. Като казвам строителство, нека да бъде повече от ясно, че говорим за писти, ски съоръжения, техническа инфраструктура и за нищо основателно. Никакво строителство извън технически съоръжения и ски съоръжения – т.е. спортни, каквото е и по закон“, допълни той. По думите му тези, които не са присъствали на кръглата маса, просто нямат допълнителни въпроси или аргументи. \r\nМинистърът на туризма Николина Ангелкова заяви, че Министерството на туризма и лично тя винаги са подкрепяли изграждането на втори кабинков лифт в Банско и със сигурност ще подкрепят това и за в бъдеще, защото е изключително важно не само за развитието на туризма, и конкретно за планинския. Според нея лифтовете са най-екологичният вид транспорт и отварят достъпа до планината целогодишно, като дават възможност да се покаже пред всички какви богатства има нашата страна. По думите ѝ на дискусията е станало ясно, че независимо, че концесионният договор ще се приведе в съответствие, всяка една дейност, която следва да се осъществява на територията в буферната зона, отново задължително преминава през всички процедури, включително и през ОВОС. Ангелкова подчерта, че няма как без допълнително да бъдат извършени процедури по ОВОС и други, съответстващи на националното ни и на европейското законодателство, да се извършва нещо на територията на концесионния договор. Министърът на туризма бе категорична, че е абсолютно защитен национален парк „Пирин“ и със сигурност за всички трябва да е ясно, че без да се преминат тези процедури, няма да се появи образно казано лифт утре, дори ако МС вземе такова решение. Тя подчерта, че трябва да се спазват законите и отново заяви, че като министър със сигурност подкрепя изграждането на втори лифт в Банско. \r\nСпортният министър Красен Кралев допълни, че също от министерството са категорични и стоят зад идеята за втори лифт, тъй като няма друга алтернатива. Кралев бе категоричен, трябва да продължат с изграждането на спортна инфраструктура за практикуване на зимните спортове. По думите му в България няма писти и трасета за практикуване на сноуборд и затова са принудени най-добрите български състезатели да се подготвят в чужбина. Според него 200 км писти са крайно недостатъчни в цялата страна. Той даде пример с Чехия, където са 7000 км и Словения с 1800 км. „Излишно е да коментираме държави като Австрия, Швейцария, Италия. Там километрите са по 20-30 000 на държава“, обясни той и подчерта, че е крайно време този процес да се отвори, спазвайки цялото българско и европейско законодателство. „Категорично искаме увеличаване и то километри писти, кабинкови лифтове – такива, които да направят и спортния туризъм, и практикуването на зимни спортове достъпни за всеки български гражданин“, каза още Красен Кралев. \r\nМирослав Калугеров - директор на дирекция „Национална служба за защита на природата“ към МОСВ, обясни, че са абсолютно несъстоятелни спекулациите, че държавата ще подари обекти на концесионера в парк „Пирин“. Според него очевидно концесионният договор има несъответствия и проблеми, свързани и с концесионното плащане, както и с липсата на санкционни механизми. По думите му се предвижда изменение на концесионния договор, чрез което еднозначно ще бъде определен предметът на концесията. „Ще бъде определено, че обект на концесията са съществуващите ски писти към датата на сключване на договора. Ще бъдат включени и преместваемите обекти за обслужването на посетителите, както и самата концесионна площ“, заяви Калугеров и подчерта, че държавата не може да даде чужди обекти на концесия. \r\nБившият министър на околната среда и водите Нона Караджова обясни, че без конкретен проект за втора въжена линия в Банско, няма как да се направи оценка на влиянието й върху околната среда. По думите й настоящият концесионен договор противоречи на директивата за концесиите от 2014 г., а обектът на концесия, свързан със ски зона Банско, категорично е извън обхвата на директива от 2014 г. Според нея не може да се прави по никакъв начин препратка. „Оставаме на страните-членки да уреждат по какъв начин да уреждат концесии, по никакъв начин не може да става въпрос за наказателна процедура срещу България, както и за искане на разрешение от ЕК. В момента имаме действащ план за управление на национален парк \"Пирин\", който не допуска иницииране на какъвто и да е обект. Тоест, големият спор дали въжената линия или друг обект ще въздейства върху околната среда в момента по никакъв начин не може да бъде установен“, заяви Караджова и подчерта, че състоянието на парка „Пирин“ извън ски зоната е в отлично състояние. По думите й за тази буферна зона решението на ЮНЕСКО е, че извън обхвата й не могат да бъдат правени никакви обекти, но в обхвата на буферната зона могат да бъдат правени подобрения, но при стриктно спазване на европейското и националното законодателство. Тя подчерта, че не вижда екологични аргументи относно несъгласието с промяната в действащия план за управление на „Пирин“ и концесионния договор. За това, че ще се изсекат вековни гори тя уточни, че при всички положения ще има такава интервенция, но това може да бъде туширано с допълнително залесяване. „Ако има проблем за българските гори, това са три други неща, а не 200, 300 или 500 дървета, които ще бъдат изсечени. Това са киселинните дъждове, вредителите и мокрият и тежък сняг“, каза още Нона Караджова. \r\nСпоред Петър Петров - член на борда на директорите „Юлен“ АД - концесионер на „Ски зона Банско“, изграждането на втората кабинка в Банско не е самоцел. Той подчерта, че поставят проблема от 10 години. Петров обясни, че са установили, че капацитетът на кабинката няма да може да удовлетвори хората, които ще се качват. На въпрос дали промяната на концесионния договор ще реши проблема, той отговори: „Това е една от малките стъпки, по които може да се стигне до крайната цел – изграждане на втората кабинка. Изграждането на втората кабинка обаче не е самоцел. Тя няма да вдигне капацитета на ски зоната, просто ще повиши комфорта на пътуване на туристите“. \r\nИкономистът Красен Станчев допълни, че след концесията в парк „Пирин“ няма никакво компрометиране на парка или на буферната зона. По думите му проблемът не е от 8 години, а от 1987 г., поради два от факторите – дъждовете и насекомите и ерозията на тогавашната писта с два ръкава. Според него няма никакъв проблем с опазването на околната среда. „Имаме около 65 дела в съда, които са еднозначно решени. Имаме 22 проверки на НАП и 11 на прокуратурата. В момента да се прави реверанс за допълнително търсене на баланс, означава само едно – да се потвърждава подозрението за корупция на всички органи, които управляват парка. Последно, но не по важност, трябва да има все пак платформа, на която да се обсъждат всякакви мнения. Музеят на парка „Пирин“ сега е като детска изложба. Има много платформи и този разговор трябва да се изведе извън задачите на изпълнителната власт, а те са да вземе решение по казусите за управление на парка и за концесионния договор“, каза още икономистът. \r\nЛюба АЛЕКСИЕВА", "date": "2017.12.12", "title": "Държавата застана зад изграждането на втори кабинков лифт в Банско (ОБЗОР)"}
{"url": "http://www.focus-news.net/news/2017/12/12/2466324/london-evening-standard-tereza-mey-se-obarna-kam-evropeyskite-grazhdani-vav-velikobritaniya-s-priziv-da-ostanat.html", "text": "Британският министър-председател Тереза Мей  призна „безпокойството“ на гражданите на страните членки на ЕС, живеещи и работещи във Великобритания и ги призова да останат. Тя заяви, че се гордее, че три милиона от тях са избрали да направят страната свой дом, пише  London Evening Standard.\r\n„Дълбоко ценя приноса, който правите, обогатявайки всяка част от нашата икономика, общество, култура и национален живот“, заяви Мей. „Знам, че нашата страна ще стане по-бедна, ако напуснете и затова искам да останете“, допълни тя. Министър-председателят обеща „гладък“ процес, при който те ще получат постоянно разрешение да останат в страната.\r\n„Знам, че по въпрос от такава значимост за вас и за вашите семейства, има подчертано безпокойство,с което можем да се справим, след като дребните детайли по някои трудни и технични въпроси бъдат обработени“, допълни Мей.  Виктор Турмаков", "date": "2017.12.12", "title": "London Evening Standard: Тереза Мей се обърна към Европейските граждани във Великобритания с призив да останат"}
{"url": "http://www.focus-news.net/news/2017/12/12/2466325/new-york-post-v-doma-na-izvarshili-teroristichniya-akt-v-nyu-york-naskoro-e-imalo-skandali.html", "text": "Съседите на извършителя на терористичния акт край пристанището на Ню Йорк Акайед Юлла  съобщиха, че през последните дни в дома му е имало скандали, като особено сериозна караница е имало в нощта преди нападението, пише  New York Post.\r\nЮлла през последните месеци е живял с родителите си в Бруклин. Според съседите през последните дни от квартирата са били чувани викове.  Не се уточнява, дали караниците са имали отношение с терористичния акт. Според съседите извършителят е създавал впечатление като религиозен и необщителен човек.\r\nЮлла бе ранен заедно с още трима  души по време на взрива и в момента се намира в болница под полицейски надзор.  Виктор Турмаков", "date": "2017.12.12", "title": "New York Post: В дома на извършили терористичния акт в Ню Йорк наскоро е имало скандали"}
{"url": "http://www.focus-news.net/news/2017/12/12/2466326/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Според заместник-директора на полицията в Северна Ирландия Дрю Харис пунктовете на бъдещата „твърда“ ирландска граница могат да станат потенциална цел за престъпните и екстремистките групи в областта. Според него дейността на групировките все още представлява загриженост, пише  The Guardian.\r\nСпоред него ново споразумение за екстрадиране на престъпници трябва да бъде сключено между Великобритания и Ирландия, за да замени правилата за европейска заповед за арест след Брекзит. \r\n„Недоволните групи ще получат чрез границата нова възможност да получат подкрепа. Това е повод за загриженост. Трябва да се фокусираме върху това. Те виждат възможности“, заяви Харис. Според него граничната инфраструктура ще бъде цел за атаки.\r\nХарис предупреди, че ще бъде трудно да се раздава правосъдие през границата, ако Великобритания излезе от европейската система за арести. „Екстрадирането от Ирландия ще стане много по-трудно“, убеден е той. \r\n***\r\nПредседателят на опозиционната британска Лейбъристка партия Джереми Корбин призова Брекзит да бъде забавен след март 2019 г., за да може правителството да сключи „по-добро споразумение“, пише   The Independent.\r\nОпозиционерът лично подкрепи „изоставянето на ненужния краен срок за излизането от ЕС“. „Сигурен съм, че парламентът би трябвало да се стреми към по-добро споразумение малко по-късно, ако това означава, че правителството ще получи по-добро предложение за работните места и икономиката“, допълни той.\r\nКоментарите му бяха приети от министър-председателя Тереза Мей като доказателство, че Лейбъристката партия няма да изпълни ангажимента си „да подкрепи референдума“. \r\n„Напускаме ЕС на определената дата. Британците гласуваха за това и правителството ще осъществи това“, заяви тя. \r\nПо-рано „министърът в сянка“ на лейбъристите по въпросите, свързани с Брекзит Кийр,  Стармър заяви, че иска страната „да се придържа“ към Единния пазар на ЕС и към Митническия съюз. \r\n***\r\n Повече от 200 публични личности от Северна Ирландия изпратиха отворено писмо до министър-председателя на Република Ирландия Лео Варадкар, предупреждавайки го, че отделянето на Великобритания от ЕС е неприемливо. Сред тях фигурират спортисти, творци, бизнесмени и университетски преподаватели, пише  Daily Telegraph.\r\nСред подписалите се под писмото фигурират футболистът Джеймс МакКлийн, боксьорите Майкъл Конлън и Бади Барнс и известният адвокат Дара Макин. \r\n„Реалностите на Брекзит заплашват да утвърдят разделянето на острова и да върнат чувството на изоставеност, от което са страдали нашите родители и прародители“, пише в отвореното писмо. „Фактът, че повечето гласоподаватели в Северна Ирландия поискаха да останат в ЕС, не трябва да бъде игнориран. Срещу изложената воля на мнозинството гласоподаватели Брекзит ни тласка към нови територии с голяма несигурност за бизнеса и икономиката“, смятат обществениците. \r\n„Ние, нашите деца и внуци не трябва да бъдем гонени от ЕС против нашата демократична воля. Това е неприемливо за нас и за мнозина други“, пише в писмото.  „Призоваваме министър-председателя на Ирландия и правителството му да защитят правата на всички граждани в Северна Ирландия“, смятат авторите на писмото. \r\n***\r\nБританският министър-председател Тереза Мей  призна „безпокойството“ на гражданите на страните членки на ЕС, живеещи и работещи във Великобритания и ги призова да останат. Тя заяви, че се гордее, че три милиона от тях са избрали да направят страната свой дом, пише  London Evening Standard.\r\n„Дълбоко ценя приноса, който правите, обогатявайки всяка част от нашата икономика, общество, култура и национален живот“, заяви Мей. „Знам, че нашата страна ще стане по-бедна, ако напуснете и затова искам да останете“, допълни тя. Министър-председателят обеща „гладък“ процес, при който те ще получат постоянно разрешение да останат в страната.\r\n„Знам, че по въпрос от такава значимост за вас и за вашите семейства, има подчертано безпокойство,с което можем да се справим, след като дребните детайли по някои трудни и технични въпроси бъдат обработени“, допълни Мей. \r\n***", "date": "2017.12.12", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/12/12/2466327/nezavisimaya-gazeta-ot-siriya-shte-badat-izvedeni-23-ruski-samoleta-dva-helikoptera-voennata-politsiya-tsentarat-za-obezvrezhdane-na-mini-i-bolnitsa.html", "text": "Решението на президента на Русия Владимир Путин да изведе руските войски от Сирия не означава, че всички руски военнослужещи в близко време ще напуснат страната. Руската групировка в Сирия ще остане в съкратен състав, пише Независимая газета.\r\nПутин, издавайки заповедта за изтеглянето на войските от Сирия по време на посещението си в базата на руската авиация „Хмеймим“, подчерта, че „ако терористите отново надигнат глава, то ние ще нанесем по тях такива удари, каквито не са виждали“. Руското министерство на отбраната може да изпълни президентската заплаха и без сирийската си групировка. Каспийската флотилия демонстрира възможностите на крилатите ракети „Калибър“, а  на далекообхватните бомбардировачи Ту-22М3 са им необходими едва два часа да долетят от Русия до всяка точка на територията на Сирия. \r\nВъпреки заповедта на руския президент няма да има пълно изтегляне на групата войски. В Сирия остават две руски военни бази. В частност това са пунктът за материално-техническо осигуряване на руския флот в Тартус, който според руско-сирийския договор, премина към Русия в срок от 49 години. Договорът ще бъде автоматично продължават през 25 години.  Според договора базата в Тартус се ползва с пълен имунитет от гражданската и административната юрисдикция на Сирия. Неговото движимо и недвижимо имущество не подлежат на обиск, реквизиция или арест. Личният състав също има имунитети и привилегии. \r\nЗа състава на настоящата руска групировка в Сирия може отчасти да се съди по думите на Путин по време на речта му пред личния състав в „Хмеймим“: „Пилотите, моряците, специалните части, разузнавачите, военнослужещите от органите за снабдяване, военната полиция, медицинската служба, сапьорите и съветниците проявиха най-добрите качества на руския войник – мъжество, героизъм, решимост и професионализъм“. \r\nРуският генерал-полковник Сергей Суровикин съобщи, че от Сирия ще бъдат изтеглени 23 самолета, два хеликоптера, военната полиция, центърът за обезвреждане на мини и болница. Но едва ли групировката ще бъде съкратена значимо. Бойните действия продължават и затова военните съветници ще има да поработят още. \r\nВоенноморската база в Тартус и летище „Хмеймим“ се нуждае от прикритие. От това може да се направи извода, че ПВО и ПРО няма да бъдат съкращавани. Засега е известно, че част от авиацията ще се завърне в Русия. Нещо подобно ще се случи и с бронираната техника, със самоходните артилерийски обстановки  и с тежките огнемети.  Виктор Турмаков", "date": "2017.12.12", "title": "Независимая газета: От Сирия ще бъдат изведени 23 руски самолета, два хеликоптера, военната полиция, центърът за обезвреждане на мини и болница"}
{"url": "http://www.focus-news.net/news/2017/12/12/2466328/afp-donald-tramp-iska-ot-kongresa-da-reformira-otpusnatata-migratsionna-politika-sled-napadenieto-v-nyu-york.html", "text": "Президентът на САЩ Доналд Тръмп заяви, че нападението от 27-годишния бангладешец в Ню Йорк подчертава „спешната нужда“ Конгресът да проведе миграционни реформи, предава  AFP.\r\n„На първо място, откакто обявих кандидатурата си на президент, казвам, че САЩ трябва да реформират своята отпусната миграционна система, която позволява на твърде много опасни, недобре проверени хора да имат достъп до страната“, заяви Тръмп в официално свое заявление. \r\nТой допълни, че задържанията Акайед Юлла  е влязъл в страната чрез „верижната миграция“ – система, която президентът се опитва да прекрати, защото позволява на семействата да спонсорират роднините си да се присъединяват към тях в САЩ.  Виктор Турмаков", "date": "2017.12.12", "title": "AFP: Доналд Тръмп иска от Конгреса да реформира „отпуснатата“ миграционна политика след нападението в Ню Йорк"}
{"url": "http://www.focus-news.net/news/2017/12/12/2466329/rossiyskaya-gazeta-vladimir-putin-dade-zapoved-za-izvezhdane-na-ruskite-voenni-ot-siriya.html", "text": "Президентът на Русия Владимир Путин неочаквано пристигна в Сирия, където изнесе реч пред военнослужещи на база „Хмеймим“ и проведе преговори със сирийския си колега Башар Асад, пише Российская газета.\r\n„Най-важното за военния е защитата на своя народ и отечество. В това се крие не само смисъла на цялата военна служба, но и животът на тези, посветили се на служба на собствения си народ“, заяви Путин . „Тук, в Сирия, далеч от родните граници вие изпълнявахте именно тази задача – да защитавате нашата страна“, допълни той. \r\n„Помагайки на народа на Сирия да запази своята държавност,  да отблъсне атаките на терористите руската армия нанесе съкрушителен удар, победи онези, които пряко, безочливо и открито заплашваха страната ни\", допълни Путин. \"Ние никога няма да забравим жертвите и загубите, които са направени в борбата срещу тероризма тук в Сирия. Тази памет ще даде допълнителни сили за изкореняването на абсолютното зло, тероризма, под каквато и да е маска да е скрит и маскиран \", заяви президентът.\r\n„Нашите въоръжени сили и предприятията от военно-индустриалния комплекс показаха нарастващата сила на руската армия и флот, високата ефективност на звената и формациите\", коментира президентът. \"Пилотите, моряците, специалните сили, разузнаването, военното командване и контрол, съветниците в редиците на сирийската армия показаха най-добрите качества на руския войник: кураж, героизъм, съгласуваност и решителност, брилянтно обучение и професионализъм \".\r\n\"Сирия е запазена като суверенна и независима държава\", каза държавният глава. \"Бежанците се връщат в домовете си, създават се условия за политическо уреждане под егидата на ООН\". Руският център за помирение на воюващите страни продължава да работи тук.  \"За малко повече от две години руската армия, заедно със сирийската армия победи най-способната група  международни терористи\", допълни той и обяви, че значителна част от руския военен контингент, който се намира в Сирия се завръща у дома. \"Трябва да си върнат по домовете си, своите близки, родители, съпруги, деца, приятели,\" , заключи той. \r\nНа резултатите от операцията в Сирия съобщи командващият на руските военновъздушни сили генерал-полковник Сергей Суровикин . \"Операцията беше проведена за 227 дни\", каза той. \"Повече от 32 000 терористи, 394 танка и други оръжия и оборудване - над 12 000 единици бяха унищожени\", заяви той . \"Повече от 67 хил. квадратни километра от територията, над хиляди населени места, 78 нефтени и газови находища и две находища от фосфатни руди са освободени\", каза Суровикин .  Виктор Турмаков", "date": "2017.12.12", "title": "Российская газета: Владимир Путин даде заповед за извеждане на руските военни от Сирия"}
{"url": "http://www.focus-news.net/news/2017/12/12/2466330/tass-parlamentat-na-yordaniya-iska-prerazglezhdane-na-mirniya-dogovor-s-izrael.html", "text": "Депутатите от долната камара на парламента на Йордания поискаха „да се преразгледат всички споразумения, сключени между кралството и Израел, включително и мирният договор от 1994 г.“, предава ТАСС, позовавайки се на местни медии. Депутатите са взели това решение в отговор на решението на президента на САЩ Доналд Тръмп да признае Ерусалим за столица на Израел.\r\nЙорданските монарси са покровители на религиозните светини в Ерусалим. Крал Абдула II проведе преди дни среща с президента на Палестинската автономия Махмуд Аббас и обсъди с него извънредните мерки „за защитата на Ерусалим и неговите жители“. \r\nЙордания стана втората след Египет арабска държава, подписала мирен договор с Израел. Въпреки това нормализацията на двустранните отношения между съседите не е приключила.  Виктор Турмаков", "date": "2017.12.12", "title": "ТАСС: Парламентът на Йордания иска преразглеждане на мирния договор с Израел"}
{"url": "http://www.focus-news.net/news/2017/12/12/2466331/vzglyad-rusiya-uspya-da-ne-povtori-v-siriya-afganistanskite-greshki.html", "text": "\"Родината ви очаква, приятели. На добър път. Благодаря ви за службата“. С такива думи президентът на Русия Владимир Путин се обърна към воюващите в Сирия летци и даде заповед руската армейска групировка да се изтегли от страната. Русия наистина успя да постигне в Сирия впечатляваща военна победа и остава единствено да се проучи благодарения на какво се случи това, пише  Взгляд. \r\n„Вие се завръщате с победа по своите родни места, при своите близки, родители, жени, деца и приятели. Родината ви очаква приятели. На добър път. Благодаря ви за службата“, заяви президентът, изнасяйки реч пред руските военни на летище „Хмеймим“ и даде заповед за изтеглянето на руската армейска групировка от Сирия. Решението е взето във връзка с това, че „Ислямска държава“ е вече напълно разгромена“, за което той обяви още миналата седмица.\r\n„Заплахата на тероризма като цяло е още много висока, но в Сирия успяхме да нанесем поражение на една от главните групировки“ – „Ислямска държава“, подчерта Путин, обръщайки се към своя сирийски колега Башар Асад, който на свой ред от името на целия сирийски народ изрази дълбока признателност за ролята, изиграна от руската авиация в общата война. \r\n„Получих задача и пристъпих към извеждането на войските в състава на 25 летателни апарати. От тях 23 са самолети с различна модификация, два хеликоптера К-52 , а също така военен контингент в състава на отряда на военната полиция на Русия, отряд за специално назначение, военно-полева болница, отряд от центъра за разчистване на мини“, заяви командирът на руските военно-космически сили генерал-полковник Сергей Суровикин. \r\nПо заповед на Путин на постоянна основа остават два пункта за базиране на руски военни – военно летище „Хмеймим“ и пунктът за материално-техническо осигуряване на флота в Тартус. \r\n„В Хмеймим остава авиацията ни – бомбардировачите, изтребителите, щурмоваците, армейската авиация. Остава и ПВО“, съобщи бившият командващ на руската авиация Виктор Бондарев, който преди оглавяваше комитета на Съвета на Руската федерация по отбрана и сигурност. Според него в момента на първо място ще бъдат изтеглени руските инженерни войски. \r\n„Руснаците участват в разминирането на територията на Сирия. Смятам, че към тази страна ще се включат и други страни от ООН“, поясни Бондарев. Впрочем, през септември 2015 г. именно той командваше авиационната група на руските ВКС в Сирия. През това време руската авиация демонстрира резултати, които според експертите, бяха фантастични.\r\nСпоред главния редактор на списание „Отечествен арсенал“ о.з. полковник Виктор Мураховски в Сирия руските военни са използвали оперативно-тактически прийоми, които не може да се нарекат нови – те са от дълго време известни. „Например, обхвата на противника по въздух е известен способ за използване на хеликоптерен въздушен десант в тила. Това бе едновременна атака от тил и от фронт, приключила с разгрома на отрядите на „Ислямска държава“. Използваните оперативно-маневрени групи, които привикваха дълбоко, обхванаха фланговете и тила на врага и нанесоха удари в тези райони и направления, където не бяха очаквани“, разказва Мураховски. \r\nСпоред ръководителя на отдела за изследване на близкоизточните конфликти към Института за иновационно развитие Антон Мардасов „много от операциите на руските военни останаха зад кадър, например рейдовите операции, работата на хеликоптерите, а тази работа бе важна“. „Може с увереност да се каже, че Русия демонстрира методи за водене на война, при който резултатът бе постигнат с минимални средства“, убеден е той. \r\nРусия за две години постигна победа в Сирия. Така не се сбъднаха предсказанията за това, че Сирия ще се превърне във „втори Афганистан“ за Русия, както често звучеше от Запад през есента на 2015 г. Русия не започна да строи социализъм в Сирия\r\n„Трябва да се разбере, че в Афганистан по съветските традиции започнахме да строим социализъм. Това определяше значително по-голямата ангажираност буквално на цялата територия на Афганистан и предвиждаше сериозно задействане на контингента на наземните войски. Всички участваха: и сухопътните сили, и въздушно-десантните, и дори граничните войски“, напомни Мураховски, добавяйки, че „в Сирия Русия нищо не възнамеряваше да строи в смисъл на политически строй и решаваше тясната задача за разгрома на формированията на „Ислямска държава“. „Политическата задача бе само една – да не се допусне разпадането на Сирия“, допълни той. \r\nПрез септември 2015 г. президентът на Сирия Башар Асад контролираше по-малко от 15% от сирийската територия (19 хил. кв. км). Тогава Дамаск се обърна към Москва за помощ, позовавайки се на договора за дружба и сътрудничество, сключено от СССР и страната още през 80-те години. На 30 септември 2016 г. Съветът на Руската федерация даде на президента Путин съгласия да използва въоръжените сили в Сирия. Първоначално групировката на руските военно-космически сили наброяваше 50 самолета и хеликоптера. През ноември само самолетите вече наброяваха 69 единици. Също така през ноември в Сирия за първи път бяха задействани самолетите на далечната авиация на ВКС, които проведоха първия пуск на крилатите си ракети „въздух-земя“ по обектите на терористите.  Едновременно с това корабите на Каспийската флотилия за първи път „се прицелиха“ по цели на „Ислямска държава“. \r\nВ момента са освободени провинциите Латакия (където и се намира база „Хмеймим“, Алепо, Палмира. Освободен е от многогодишна обсада и град Деир ез Зор, ислямистите са громени в провинциите Ракка и Идлиб. През ноември боевете се разгърнаха около последния голям бастион на „Ислямска държава“ в близост до сирийско-иракската граница. До септември 2017 г. руската авиация е провела повече от 28 хил. бойни полета и около 99 хил. удара по терористите. Загубите на руската авиация до момента са такива: три самолета (сваленият от турски изтребител Ф-16 бомбардировач Су-16, а също така Су-33 и МиГ-29К, базирани на самолетоносача „Адмирал Кузнецов“) и пет хеликоптера. \r\nСамо за последните седем месеца са освободени „повече от 67 хил. кв. км. сирийска територия, повече от хиляда населени места, 78 петролни и газови находища“, отчете се командващия на руските ВКС Сергей Суровикин. През това време са проведени около 7000 полета, унищожени са 32 хил. терористи, 394 танка и повече от 12 хил. единици оръжие и техника. \r\nКонтролираната от Дамаск част на Сирия се увеличи до 78 хил. кв. км. Но основното според експертите е, че качеството на сирийската армия се е изменило. Три етапа на операцията\r\n„По време на първия етап (6-7 месеца) авиацията действа основно по стратегическите резерви на противница, по неговата тилова инфраструктура и системи на управление на оперативно-стратегическото звено“, отбеляза президентът на Академията по геополитически проблеми и доктор на военните науки Константин Сивков. „Такъв маниер на действие е обоснован с това, че не бе изградено взаимодействие със сирийските въоръжени сили. Командният състав на сирийската армия тогава изобщо не бе готов“, смята Сивков. \r\n„По време на втория етап – от пролетта на 2016 г. до средата на тази есен, руската авиация се съсредоточи основно върху поддържането на действията на сирийската армия, а също така върху разрушението на тиловите комуникации на противника“, продължава Сивков. „Бе възстановено и наложено пълноценно управление вътре в структурите на сирийската армия, а също така взаимодействието ѝ с руските ВКС. Това е свързано с появата на нашите специалисти-съветници, чийто принос бе решаващ. Но сирийската армия по своя боен потенциал не бе толкова укрепнала, че да решава значими оперативни задачи“, допълни експертът. \r\n„По време на третия, заключителен етап руските ВКС отново преминаха към действие по тиловите обекти, най-вече по маневрените групи на терористите. Появи се боеспособно ядро с подготвен команден състав“, отбелязва Сивков. „Благодарение на дейността на артилерията и взаимодействието ѝ с другите родове войски се снизи потребността от непосредствена огнева поддържка на ВКС, въпреки, че подобна поддръжка да се запазва“, заключи той. Възродената сирийска армия\r\n„Първоначалната степен на подготовка на основната част на сирийската армия не позволяваше да се реализира от руските генерали съвместни оперативно-тактически прийоми в пълна  мяра“, заяви Мураховски, добавяйки, че „се наложиха много усилия, за да се подготви сирийската армия и фактически именно тези съвременни прийоми се използваха вече на заключителния етап на боевете“. \r\n„Ако се сравнява с действията на Пентагона, то американците, за разлика от Русия, всъщност не водеха в Сирия и  в Ирак непосредствени бойни действия“, напомни Мураховский. Той отбеляза, че руските ВКС се отличават, че при неголяма численост на самата групировка, са я използвали извънредно интензивно. \r\n„То ест. по количество полети на самолет и хеликоптер, по количество удари, които са нанасяни на удар, ние съществено да изпреварим американците и техните съюзници в  коалицията. Освен това, ние от определен момент, примерно след операцията около Деир ез Зор, станаха активно да нанасят удари в интерес на непосредствената авиационна поддържка на войските, то ест. на щурмоваците Су-25 и хеликоптерите, действащи на малки височини. Американците с такива неща не се занимаваха и се осъществяваха подобна поддръжка“, припомня събеседникът на изданието. \r\n „Приключи единствено активната фаза на операцията“, напомни Мардасов. „В момента започва най-интересната част, защото остават военната полиция, самолетоносачната групировка, а също така и групировката на армейската авиация, която ще осигурява безопасността на летищата“, поясни той. Напомня се, че основата техника на армейската авиация са хеликоптерите, които изпълняват спомагателни задачи, а също така и разузнаването, свръзката, коригирането на артилерията, превоза на товари…\r\nВ Източна Сирия все още има позиции на „Ислямска държава“, както и такива в Ирак. „Там е необходимо да се провежда оперативно-разузнавателна работа, рейдови операции“, отбеляза Мардасов. Проблемен остава въпросът как да бъдат реализирани зоните за деескалация. „Всички тези фактори трябва да продължават да се отчитат дори и след извеждането на частите от армейската групировка“ , заключва експертът .   Виктор Турмаков", "date": "2017.12.12", "title": "Взгляд: Русия успя да не повтори в Сирия афганистанските грешки"}
{"url": "http://www.focus-news.net/news/2017/12/12/2466332/new-york-post-izvarshitelyat-na-teroristichniya-akt-v-nyu-york-e-izbral-myastoto-na-napadenieto-zaradi-koledni-plakati.html", "text": "Извършителят на взрива в района на нюйоркското пристанище Акайед Юлла е избрал мястото на нападението защото там са били закачени коледни плакати, пише  New York Post.\r\nСпоред полицейски източници Юлла е разказал това, намирайки се в болницата. Той допълни пред полицията, че се е опитвал да действа, копирайки екстремистите, извършили нападения по коледните пазари в редица европейски държави. \r\nТой отбеляза, че според плана му, терористичният акт е трябвало да бъде отмъщение за бомбардировките на САЩ срещу позициите на „Ислямска държава“ в Близкия изток.  Виктор Турмаков", "date": "2017.12.12", "title": "New York Post: Извършителят на терористичния акт в Ню Йорк е избрал мястото на нападението заради коледни плакати"}
{"url": "http://www.focus-news.net/news/2017/12/12/2466333/afp-donald-tramp-naredi-na-nasa-otnovo-da-izprashta-hora-na-lunata.html", "text": "Президентът на САЩ нареди на НАСА да изпрати отново американци на луната – решение, което според него ще подготви бъдещо кацане на човек и на Марс, предава  AFP.\r\n„Този път няма просто да забием знаме и да оставим отпечатък“, заяви Тръмп в Белия дом, след като подписа нова директива за космическата политика на страната. „Ние установяваме основата за евентуална мисия към Марк и може би някой ден до хиляди светове отвъд него“, допълни той.\r\nЗа последен път американски космонавти кацнаха на луната по време на мисиите „Аполо“ през 60-те и 70-те години на ХХ век. \r\nПрезидентът заяви, че новата директива „ще постави фокуса на космическата програма върху човешкото изследване и откриване“ и „ще бележи важна крачка към завръщането на американските космонавти на луната за първи път след 1972 г.“ Целта на новите лунни мисии ще включва „дългосрочно проучване и употреба“ на нейната повърхност.\r\nСпоред заявление на Белия дом „САЩ ще работят със страните по света и с частния бизнес, за да завърнат космонавтите на луната, за да развият технологията за направлявано от човека изследване на Марс и на другите дестинации в Слънчевата система“.  Виктор Турмаков", "date": "2017.12.12", "title": "AFP: Доналд Тръмп нареди на НАСА отново да изпраща хора на луната"}
{"url": "http://www.focus-news.net/news/2017/12/12/2466334/kommersant-ruskite-voenni-pristapvat-kam-priklyuchvaneto-na-operatsiyata-v-siriya.html", "text": "В понеделник, президент на Русия Владимир Путин нареди на министерството на отбраната да започне изтеглянето на по-голямата част от силите и средствата на руските войски от Сирия. Причината за това е пълното освобождение на Сирия от терористите от \"Ислямска държава\" под чийто контрол според военните, няма останало и село. Според руското издание  „Коммерсант“  , до края на седмицата повече от 20 самолета ще напуснат въздушната база „Хмеймим“. Основните усилия на останалите руски войски ще бъдат насочени към предотвратяване на отмъщението на терористите. \r\nОтбелязвайки \"нарастващата сила на руската армия\", Путин заяви, че „ако терористите отново надигнат главите си, ние ще осъществим такива атаки, които все още не са виждали.\" \r\nЗа  изтеглянето на войските от Сирия военните започнаха да говорят още в края на октомври. След като правителствените сили поеха контрола на приблизително 95% от страната, бе прието, че вече няма нужда от колкова  мащабна руска подкрепа за сирийската армия. \r\nСпоред командира на групата на руските войски в Сирия, генерал- Сергей Суровкин, по време на офанзивата, която продължи 227 дни, руски и сирийски военни са ликвидирали повече от 32 хил. екстремисти и са унищожили 394 бронирани превозни средства, което е позволило освобождаването на около 1000 населени места, 78 петролни и газови находища и дори на две мини за фосфати . \r\nСпоред директора на Центъра за анализ на стратегии и технологии Руслан Пуков, с висока степен на вероятност от Сирия ще се изтеглят самолетите Су-25,  Су-24M ,  Су-30 и Су-35. \"Ако е необходимо, те винаги могат да се върнат бързо - в рамките на няколко дни“, смята експертът.  \r\nПред \"Комерсант\" източник във военните командни и контролни органи заяви, че съставът на групата може да бъде намален до една самолетна ескадрила, но дори и този \" минимум\" ще бъде достатъчен, за да се спрат нападенията на останалите терористи в Сирия. В  страната ще останат зенитно-ракетни системи С-400 \"Триумф\", батерия зенитно-ракетни комплекси С-300В4. В Сирия остават и руски безпилотни самолети, с които ще се наблюдават зоните на ескалацията в Идлиб, Хомс, Дераа и Източна Гута. \r\n„Въпреки поражението на „Ислямска държава“, да се говори, че войната е спечелена е невъзможно“, смята високопоставен военен източник, който заяви, че другите ислямистки групировки в страната могат да извършват саботажи в освободените райони.  Виктор Турмаков", "date": "2017.12.12", "title": "„Коммерсант“: Руските военни пристъпват към приключването на операцията в Сирия"}
{"url": "http://www.focus-news.net/news/2017/12/12/2466335/regnum-balgariya-i-mig-mogat-da-sklyuchat-dogovor-za-tehnicheskoto-obsluzhvane-na-mig-29.html", "text": "Руската корпорация „МиГ“ може да сключи договор с България за техническо обслужване на изтребителите МиГ-29, намиращи се на въоръжение в страната. Според документ, публикуван от министерството на отбраната на България става дума за четиригодишен договор за сумата от 81,3 млн. лева. Руската фирма е единствената, поканена да участва в процедурата, предава  Regnum.\r\nСпоразумението предвижда поддръжката на 15 бойни машини – 12 едноместни МиГ-29А и три двуместни учебно-бойни МиГ-29УБ. Руската компания трябва да осигури годишен налет от 1000 часа за едноместните и 450 часа за двуместните самолети при фиксирана цена на полетния час. Според договора при всеки момент две трети от обслужваните от руската компания самолети трябва да се намират в състояние на полетна готовност. \r\nПо-рано българският министър на отбраната Красимир Каракачанов съобщи, че през миналата седмица специалистите от корпорацията „МиГ“ са пристигнали в България и в момента провеждат технически оглед на наличните изтребители. Виктор Турмаков", "date": "2017.12.12", "title": "Regnum: България и „МиГ“ могат да сключат договор за техническото обслужване на МиГ-29"}
{"url": "http://www.focus-news.net/news/2017/12/12/2466336/izteglyaneto-na-ruskite-sili-ot-siriya-osnovna-tema-v-ruskiya-pechat-agentsiya-fokus.html", "text": "Президентът на Русия Владимир Путин неочаквано пристигна в Сирия, където изнесе реч пред военнослужещи на база „Хмеймим“ и проведе преговори със сирийския си колега Башар Асад, пише Российская газета.\r\n„Най-важното за военния е защитата на своя народ и отечество. В това се крие не само смисъла на цялата военна служба, но и животът на тези, посветили се на служба на собствения си народ“, заяви Путин . „Тук, в Сирия, далеч от родните граници вие изпълнявахте именно тази задача – да защитавате нашата страна“, допълни той. \r\n„Помагайки на народа на Сирия да запази своята държавност,  да отблъсне атаките на терористите руската армия нанесе съкрушителен удар, победи онези, които пряко, безочливо и открито заплашваха страната ни\", допълни Путин. \"Ние никога няма да забравим жертвите и загубите, които са направени в борбата срещу тероризма тук в Сирия. Тази памет ще даде допълнителни сили за изкореняването на абсолютното зло, тероризма, под каквато и да е маска да е скрит и маскиран \", заяви президентът.\r\n„Нашите въоръжени сили и предприятията от военно-индустриалния комплекс показаха нарастващата сила на руската армия и флот, високата ефективност на звената и формациите\", коментира президентът. \"Пилотите, моряците, специалните сили, разузнаването, военното командване и контрол, съветниците в редиците на сирийската армия показаха най-добрите качества на руския войник: кураж, героизъм, съгласуваност и решителност, брилянтно обучение и професионализъм \".\r\n\"Сирия е запазена като суверенна и независима държава\", каза държавният глава. \"Бежанците се връщат в домовете си, създават се условия за политическо уреждане под егидата на ООН\". Руският център за помирение на воюващите страни продължава да работи тук.  \"За малко повече от две години руската армия, заедно със сирийската армия победи най-способната група  международни терористи\", допълни той и обяви, че значителна част от руския военен контингент, който се намира в Сирия се завръща у дома. \"Трябва да си върнат по домовете си, своите близки, родители, съпруги, деца, приятели,\" , заключи той. \r\nНа резултатите от операцията в Сирия съобщи командващият на руските военновъздушни сили генерал-полковник Сергей Суровикин. \"Операцията беше проведена за 227 дни\", каза той. \"Повече от 32 000 терористи, 394 танка и други оръжия и оборудване - над 12 000 единици бяха унищожени\", заяви той . \"Повече от 67 хил. квадратни километра от територията, над хиляди населени места, 78 нефтени и газови находища и две находища от фосфатни руди са освободени\", каза Суровикин. \r\n***\r\nВ понеделник, президент на Русия Владимир Путин нареди на министерството на отбраната да започне изтеглянето на по-голямата част от силите и средствата на руските войски от Сирия. Причината за това е пълното освобождение на Сирия от терористите от \"Ислямска държава\" под чийто контрол според военните, няма останало и село. Според руското издание  „Коммерсант“  , до края на седмицата повече от 20 самолета ще напуснат въздушната база „Хмеймим“. Основните усилия на останалите руски войски ще бъдат насочени към предотвратяване на отмъщението на терористите. \r\nОтбелязвайки \"нарастващата сила на руската армия\", Путин заяви, че „ако терористите отново надигнат главите си, ние ще осъществим такива атаки, които все още не са виждали.\" \r\nЗа  изтеглянето на войските от Сирия военните започнаха да говорят още в края на октомври. След като правителствените сили поеха контрола на приблизително 95% от страната, бе прието, че вече няма нужда от колкова  мащабна руска подкрепа за сирийската армия. \r\nСпоред командира на групата на руските войски в Сирия, генерал- Сергей Суровкин, по време на офанзивата, която продължи 227 дни, руски и сирийски военни са ликвидирали повече от 32 хил. екстремисти и са унищожили 394 бронирани превозни средства, което е позволило освобождаването на около 1000 населени места, 78 петролни и газови находища и дори на две мини за фосфати . \r\nСпоред директора на Центъра за анализ на стратегии и технологии Руслан Пуков, с висока степен на вероятност от Сирия ще се изтеглят самолетите Су-25,  Су-24M ,  Су-30 и Су-35. \"Ако е необходимо, те винаги могат да се върнат бързо - в рамките на няколко дни“, смята експертът.  \r\nПред \"Комерсант\" източник във военните командни и контролни органи заяви, че съставът на групата може да бъде намален до една самолетна ескадрила, но дори и този \" минимум\" ще бъде достатъчен, за да се спрат нападенията на останалите терористи в Сирия. В  страната ще останат зенитно-ракетни системи С-400 \"Триумф\", батерия зенитно-ракетни комплекси С-300В4. В Сирия остават и руски безпилотни самолети, с които ще се наблюдават зоните на ескалацията в Идлиб, Хомс, Дераа и Източна Гута. \r\n„Въпреки поражението на „Ислямска държава“, да се говори, че войната е спечелена е невъзможно“, смята високопоставен военен източник, който заяви, че другите ислямистки групировки в страната могат да извършват саботажи в освободените райони. \r\n***\r\nРешението на президента на Русия Владимир Путин да изведе руските войски от Сирия не означава, че всички руски военнослужещи в близко време ще напуснат страната. Руската групировка в Сирия ще остане в съкратен състав, пише Независимая газета.\r\nПутин, издавайки заповедта за изтеглянето на войските от Сирия по време на посещението си в базата на руската авиация „Хмеймим“, подчерта, че „ако терористите отново надигнат глава, то ние ще нанесем по тях такива удари, каквито не са виждали“. Руското министерство на отбраната може да изпълни президентската заплаха и без сирийската си групировка. Каспийската флотилия демонстрира възможностите на крилатите ракети „Калибър“, а  на далекообхватните бомбардировачи Ту-22М3 са им необходими едва два часа да долетят от Русия до всяка точка на територията на Сирия. \r\nВъпреки заповедта на руския президент няма да има пълно изтегляне на групата войски. В Сирия остават две руски военни бази. В частност това са пунктът за материално-техническо осигуряване на руския флот в Тартус, който според руско-сирийския договор, премина към Русия в срок от 49 години. Договорът ще бъде автоматично продължават през 25 години.  Според договора базата в Тартус се ползва с пълен имунитет от гражданската и административната юрисдикция на Сирия. Неговото движимо и недвижимо имущество не подлежат на обиск, реквизиция или арест. Личният състав също има имунитети и привилегии. \r\nЗа състава на настоящата руска групировка в Сирия може отчасти да се съди по думите на Путин по време на речта му пред личния състав в „Хмеймим“: „Пилотите, моряците, специалните части, разузнавачите, военнослужещите от органите за снабдяване, военната полиция, медицинската служба, сапьорите и съветниците проявиха най-добрите качества на руския войник – мъжество, героизъм, решимост и професионализъм“. \r\nРуският генерал-полковник Сергей Суровикин съобщи, че от Сирия ще бъдат изтеглени 23 самолета, два хеликоптера, военната полиция, центърът за обезвреждане на мини и болница. Но едва ли групировката ще бъде съкратена значимо. Бойните действия продължават и затова военните съветници ще има да поработят още. \r\nВоенноморската база в Тартус и летище „Хмеймим“ се нуждае от прикритие. От това може да се направи извода, че ПВО и ПРО няма да бъдат съкращавани. Засега е известно, че част от авиацията ще се завърне в Русия. Нещо подобно ще се случи и с бронираната техника, със самоходните артилерийски обстановки  и с тежките огнемети. \r\n***\r\n\"Родината ви очаква, приятели. На добър път. Благодаря ви за службата“. С такива думи президентът на Русия Владимир Путин се обърна към воюващите в Сирия летци и даде заповед руската армейска групировка да се изтегли от страната. Русия наистина успя да постигне в Сирия впечатляваща военна победа и остава единствено да се проучи благодарения на какво се случи това, пише  Взгляд. \r\n„Вие се завръщате с победа по своите родни места, при своите близки, родители, жени, деца и приятели. Родината ви очаква приятели. На добър път. Благодаря ви за службата“, заяви президентът, изнасяйки реч пред руските военни на летище „Хмеймим“ и даде заповед за изтеглянето на руската армейска групировка от Сирия. Решението е взето във връзка с това, че „Ислямска държава“ е вече напълно разгромена“, за което той обяви още миналата седмица.\r\n„Заплахата на тероризма като цяло е още много висока, но в Сирия успяхме да нанесем поражение на една от главните групировки“ – „Ислямска държава“, подчерта Путин, обръщайки се към своя сирийски колега Башар Асад, който на свой ред от името на целия сирийски народ изрази дълбока признателност за ролята, изиграна от руската авиация в общата война. \r\n„Получих задача и пристъпих към извеждането на войските в състава на 25 летателни апарати. От тях 23 са самолети с различна модификация, два хеликоптера К-52 , а също така военен контингент в състава на отряда на военната полиция на Русия, отряд за специално назначение, военно-полева болница, отряд от центъра за разчистване на мини“, заяви командирът на руските военно-космически сили генерал-полковник Сергей Суровикин. \r\nПо заповед на Путин на постоянна основа остават два пункта за базиране на руски военни – военно летище „Хмеймим“ и пунктът за материално-техническо осигуряване на флота в Тартус. \r\n„В Хмеймим остава авиацията ни – бомбардировачите, изтребителите, щурмоваците, армейската авиация. Остава и ПВО“, съобщи бившият командващ на руската авиация Виктор Бондарев, който преди оглавяваше комитета на Съвета на Руската федерация по отбрана и сигурност. Според него в момента на първо място ще бъдат изтеглени руските инженерни войски. \r\n„Руснаците участват в разминирането на територията на Сирия. Смятам, че към тази страна ще се включат и други страни от ООН“, поясни Бондарев. Впрочем, през септември 2015 г. именно той командваше авиационната група на руските ВКС в Сирия. През това време руската авиация демонстрира резултати, които според експертите, бяха фантастични.\r\nСпоред главния редактор на списание „Отечествен арсенал“ о.з. полковник Виктор Мураховски в Сирия руските военни са използвали оперативно-тактически прийоми, които не може да се нарекат нови – те са от дълго време известни. „Например, обхвата на противника по въздух е известен способ за използване на хеликоптерен въздушен десант в тила. Това бе едновременна атака от тил и от фронт, приключила с разгрома на отрядите на „Ислямска държава“. Използваните оперативно-маневрени групи, които привикваха дълбоко, обхванаха фланговете и тила на врага и нанесоха удари в тези райони и направления, където не бяха очаквани“, разказва Мураховски. \r\nСпоред ръководителя на отдела за изследване на близкоизточните конфликти към Института за иновационно развитие Антон Мардасов „много от операциите на руските военни останаха зад кадър, например рейдовите операции, работата на хеликоптерите, а тази работа бе важна“. „Може с увереност да се каже, че Русия демонстрира методи за водене на война, при който резултатът бе постигнат с минимални средства“, убеден е той. \r\nРусия за две години постигна победа в Сирия. Така не се сбъднаха предсказанията за това, че Сирия ще се превърне във „втори Афганистан“ за Русия, както често звучеше от Запад през есента на 2015 г. Русия не започна да строи социализъм в Сирия\r\n„Трябва да се разбере, че в Афганистан по съветските традиции започнахме да строим социализъм. Това определяше значително по-голямата ангажираност буквално на цялата територия на Афганистан и предвиждаше сериозно задействане на контингента на наземните войски. Всички участваха: и сухопътните сили, и въздушно-десантните, и дори граничните войски“, напомни Мураховски, добавяйки, че „в Сирия Русия нищо не възнамеряваше да строи в смисъл на политически строй и решаваше тясната задача за разгрома на формированията на „Ислямска държава“. „Политическата задача бе само една – да не се допусне разпадането на Сирия“, допълни той. \r\nПрез септември 2015 г. президентът на Сирия Башар Асад контролираше по-малко от 15% от сирийската територия (19 хил. кв. км). Тогава Дамаск се обърна към Москва за помощ, позовавайки се на договора за дружба и сътрудничество, сключено от СССР и страната още през 80-те години. На 30 септември 2016 г. Съветът на Руската федерация даде на президента Путин съгласия да използва въоръжените сили в Сирия. Първоначално групировката на руските военно-космически сили наброяваше 50 самолета и хеликоптера. През ноември само самолетите вече наброяваха 69 единици. Също така през ноември в Сирия за първи път бяха задействани самолетите на далечната авиация на ВКС, които проведоха първия пуск на крилатите си ракети „въздух-земя“ по обектите на терористите.  Едновременно с това корабите на Каспийската флотилия за първи път „се прицелиха“ по цели на „Ислямска държава“. \r\nВ момента са освободени провинциите Латакия (където и се намира база „Хмеймим“, Алепо, Палмира. Освободен е от многогодишна обсада и град Деир ез Зор, ислямистите са громени в провинциите Ракка и Идлиб. През ноември боевете се разгърнаха около последния голям бастион на „Ислямска държава“ в близост до сирийско-иракската граница. До септември 2017 г. руската авиация е провела повече от 28 хил. бойни полета и около 99 хил. удара по терористите. Загубите на руската авиация до момента са такива: три самолета (сваленият от турски изтребител Ф-16 бомбардировач Су-16, а също така Су-33 и МиГ-29К, базирани на самолетоносача „Адмирал Кузнецов“) и пет хеликоптера. \r\nСамо за последните седем месеца са освободени „повече от 67 хил. кв. км. сирийска територия, повече от хиляда населени места, 78 петролни и газови находища“, отчете се командващия на руските ВКС Сергей Суровикин. През това време са проведени около 7000 полета, унищожени са 32 хил. терористи, 394 танка и повече от 12 хил. единици оръжие и техника. \r\nКонтролираната от Дамаск част на Сирия се увеличи до 78 хил. кв. км. Но основното според експертите е, че качеството на сирийската армия се е изменило. Три етапа на операцията\r\n„По време на първия етап (6-7 месеца) авиацията действа основно по стратегическите резерви на противница, по неговата тилова инфраструктура и системи на управление на оперативно-стратегическото звено“, отбеляза президентът на Академията по геополитически проблеми и доктор на военните науки Константин Сивков. „Такъв маниер на действие е обоснован с това, че не бе изградено взаимодействие със сирийските въоръжени сили. Командният състав на сирийската армия тогава изобщо не бе готов“, смята Сивков. \r\n„По време на втория етап – от пролетта на 2016 г. до средата на тази есен, руската авиация се съсредоточи основно върху поддържането на действията на сирийската армия, а също така върху разрушението на тиловите комуникации на противника“, продължава Сивков. „Бе възстановено и наложено пълноценно управление вътре в структурите на сирийската армия, а също така взаимодействието ѝ с руските ВКС. Това е свързано с появата на нашите специалисти-съветници, чийто принос бе решаващ. Но сирийската армия по своя боен потенциал не бе толкова укрепнала, че да решава значими оперативни задачи“, допълни експертът. \r\n„По време на третия, заключителен етап руските ВКС отново преминаха към действие по тиловите обекти, най-вече по маневрените групи на терористите. Появи се боеспособно ядро с подготвен команден състав“, отбелязва Сивков. „Благодарение на дейността на артилерията и взаимодействието ѝ с другите родове войски се снизи потребността от непосредствена огнева поддържка на ВКС, въпреки, че подобна поддръжка да се запазва“, заключи той. Възродената сирийска армия\r\n„Първоначалната степен на подготовка на основната част на сирийската армия не позволяваше да се реализира от руските генерали съвместни оперативно-тактически прийоми в пълна  мяра“, заяви Мураховски, добавяйки, че „се наложиха много усилия, за да се подготви сирийската армия и фактически именно тези съвременни прийоми се използваха вече на заключителния етап на боевете“. \r\n„Ако се сравнява с действията на Пентагона, то американците, за разлика от Русия, всъщност не водеха в Сирия и  в Ирак непосредствени бойни действия“, напомни Мураховский. Той отбеляза, че руските ВКС се отличават, че при неголяма численост на самата групировка, са я използвали извънредно интензивно. \r\n„То ест. по количество полети на самолет и хеликоптер, по количество удари, които са нанасяни на удар, ние съществено да изпреварим американците и техните съюзници в  коалицията. Освен това, ние от определен момент, примерно след операцията около Деир ез Зор, станаха активно да нанасят удари в интерес на непосредствената авиационна поддържка на войските, то ест. на щурмоваците Су-25 и хеликоптерите, действащи на малки височини. Американците с такива неща не се занимаваха и се осъществяваха подобна поддръжка“, припомня събеседникът на изданието. \r\n „Приключи единствено активната фаза на операцията“, напомни Мардасов. „В момента започва най-интересната част, защото остават военната полиция, самолетоносачната групировка, а също така и групировката на армейската авиация, която ще осигурява безопасността на летищата“, поясни той. Напомня се, че основата техника на армейската авиация са хеликоптерите, които изпълняват спомагателни задачи, а също така и разузнаването, свръзката, коригирането на артилерията, превоза на товари…\r\nВ Източна Сирия все още има позиции на „Ислямска държава“, както и такива в Ирак. „Там е необходимо да се провежда оперативно-разузнавателна работа, рейдови операции“, отбеляза Мардасов. Проблемен остава въпросът как да бъдат реализирани зоните за деескалация. „Всички тези фактори трябва да продължават да се отчитат дори и след извеждането на частите от армейската групировка“ , заключва експертът .  \r\n***", "date": "2017.12.12", "title": "Изтеглянето на руските сили от Сирия - основна тема в руския  печат ( Агенция „Фокус“ )"}
{"url": "http://www.focus-news.net/news/2017/12/12/2466337/abv-sofiya-se-obyavi-sreshtu-veloaleite-i-nebostargachite-i-poiska-vazstanovyavane-na-mineralnite-bani-obzor.html", "text": "Градската структура на АБВ се обяви срещу велоалеите и небостъргачите в столицата. АБВ-София са притеснени от жизнената среда в столицата, както и от сигурността, културата и спорта. Това стана ясно по време на пресконференция на градската структура на партията. Според председателя на АБВ-София Емил Кало софиянци страшно много се дразнят от проекта с велоалеите. Според него той е погълнал огромно количество пари. Кало попита дали някой е погледнал колко от велоалетите се ползват от велосипеди и колко са превърнати в пешеходни алеи. Той уточни, че ако не го срещне в медиите в близко време, ще си направи труда да види кривата на нарастване на закупуването на велосипеди. От думите му стана ясно още, че велоалеите увеличили и задръстванията в София. \r\nТой обърна вниманието и към все по-западащите читалища в София. Според него те почти окончателно са загубили своята функция на културни средища. Мизерно съществуване в рамките на слабо ползвани библиотеки - това е картината на софийските читалища, заяви Емил Кало и подчерта, че за АБВ-София основният кръг проблеми се въртят по територията на Столична община. „Много разчитаме на това клише, наречено „средство за масова комуникация“, което е окупирано от две партии – ГЕРБ и БСП. Това е, което излиза пред лицата на зрителите, като че ли никой друг не се грижи за България и никой не го интересува за София, освен тези две партии“, коментира Кало. \r\nПламена Пламенова от столичната младежка организация на АБВ-София коментира, че столицата се нуждае от стратегия за стопанисване на минералните й извори. По думите ѝ има няколко минерални бани, които са в окаяно състояние и години наред не се реставрират. Според нея София е уникална столица, която има 42 минерални извора с 8 различни вида вода, но сега единствената действаща минерална баня е тази в Панчарево. Пламенова подчерта, че трябва да се възстановят тези бази и да се обособят като една голяма стратегия. Според нея една от мерките за подобряване на средата за живот е запазването на културно-историческото ни наследство. Пламенова обърна внимание и на разрушаването на паметници на културата, което според нея е ежедневно. По думите ѝ се разрушават и бутат сгради през уикенда, когато институциите не работят, което е недопустимо. Тя уточни, че според проучвания все повече хора предпочитат да живеят на места, където има памет и автентичност. Според нея трябва да се развиват културният туризъм, православният и СПА туризмът. \r\nЗам.-председателят на АБВ-София Христо Колев постави въпроса какво се прави за спорта в столицата. Според него тези площадки, които се строят в парковете, са хубави, но не са достатъчни и сериозен спорт не може да се извърши. \r\nЗам.-председателят на АБВ-София Васил Георгиев добави, че последната им акция е била свързана с проекта за небостъргача на бул. „България“ и „Акад. Иван Ев. Гешов“. Според него той би загрозил обстановката и може да попречи на въздушните движения от Витоша. По думите му други проблеми са премахването на паветата от бул. „Княз Ал. Дондуков“, местата за паркиране, непосилно големият трафик и изчезването на зелените площи. \r\nЛюба АЛЕКСИЕВА", "date": "2017.12.12", "title": "АБВ-София се обяви срещу велоалеите и небостъргачите и поиска възстановяване на минералните бани (ОБЗОР)"}
{"url": "http://www.focus-news.net/news/2017/12/12/2466338/ekathimerini-pregovorite-za-imeto-na-makedoniya-sa-podnoveni-v-bryuksel.html", "text": "Посредникът на ООН по въпроса за името на Македония Матю Нимиц поднови преговорите между Гърция и Македония относно името на бившата югославска република, след продължил дълго време застой в тях, пише гръцкият вестник  Ekathimerini.\r\nПравителството на Атина е предпазливо оптимистично за прогреса, след изказванията на македонския министър-председател Зоран Заев, заявил, че е готов за решение, което да проправи пътя на страната му към ЕС и НАТО. \r\nТози оптимизъм бе допълнително засилен от оставката на председателя на опозицията в Македония Никола Груевски.  Виктор Турмаков", "date": "2017.12.12", "title": "Ekathimerini: Преговорите за името на Македония са подновени в Брюксел"}
{"url": "http://www.focus-news.net/news/2017/12/12/2466339/interfaks-izraelskite-vaorazheni-sili-nanesoha-udar-po-palestintsite-v-ivitsata-gaza.html", "text": "Силите за самоотбрана на Израел с танкове и самолети атакуваха  позициите на движението „Хамас“ в Ивицата Газа, предава  Интерфакс.\r\nУдарите са нанесени в отговор на ракетни изстрелвания от позициите на палестинските екстремисти в Ивицата по израелска територия. Една от тях бе прихваната от системата за ПРО „Железен куол“ в района на град Ашкелон. \r\n„Хамас“ активизира ракетните си обстрели срещу Израел след решението на САЩ да признае Йерусалим за негова столица.  Виктор Турмаков", "date": "2017.12.12", "title": "Интерфакс: Израелските въоръжени сили нанесоха удар по палестинците в Ивицата Газа"}
{"url": "http://www.focus-news.net/news/2017/12/12/2466340/sport-torino-pobedi-latsio-s-31-v-mach-ot-italianskoto-parvenstvo.html", "text": "Торино победи като гост Лацио  с 3:1 в мач от 16-ти кръг на италианското първенство.\r\nЕдинствено попадение за домакините на стадион „Олимпико“ в Рим отбеляза в 69-та минута Луис Алберто. За Торино голове забиха Алехандро Беренгер в 54-та минута, Томас Ринкон в 64-та минута и Симоне Едера в 73-та минута.\r\nВ момента в класирането Лацио е на пето място с 35 точки, докато Торино е на осмо с 23 точки. Начело е Интер с 40 точки. Виктор Турмаков", "date": "2017.12.12", "title": "Спорт: Торино победи Лацио с 3:1 в мач от италианското първенство"}
{"url": "http://www.focus-news.net/news/2017/12/12/2466341/tass-tsenata-na-petrola-marka-brent-previshi-65-dolara-za-parvi-pat-ot-2015-g-nasam.html", "text": "Стойността на фючърсите на петрола марка „Брент“ с доставка през февруари 2018 г. достигна до 65,19 долара на барел на борсата в Лондон. За последен път цената бе повече от 65 долара на 24 юни 2015 г., предаде  ТАСС.\r\nНа 30 ноември министрите от страните от ОПЕК+ взеха решение да продължат споразумението за съкращаване на добивите на суровината до края на 2018 г., а също така решиха въпроса с отстъпките към Либия и Нигерия, които по-рано бяха изключени от тези задължения.  Виктор Турмаков", "date": "2017.12.12", "title": "ТАСС: Цената на петрола марка „Брент“ превиши 65 долара за първи път от 2015 г. насам"}
{"url": "http://www.focus-news.net/news/2017/12/12/2466342/pregled-na-mezhdunarodnite-novini-do-6-chasa-agentsiya-fokus.html", "text": "От Европейския съюз предупредиха в понеделник, че войната в Сирия „продължава“ и продължават да загиват мирни жители, след като руският президент Владимир Путин обяви, че страната ще изтегли част от силите си, действащи в региона, във връзка с успешното изпълняване на поставените цели.\r\nПутин обяви решението си, по време на изненадваща визита в руската военновъздушна база Хмеймим в Сирия.\r\nВърховният представител на Европейския съюз по въпросите на външните работи и политиката на сигурност Федерика Могерини заяви, че Блокът е готов да направи, каквото трябва, за да подкрепи преговорите за разрешаване на сирийската криза в Женева, под шапката на ООН, но предупреди, че идеята, че „нещата могат да се върнат към реалността не е основана на реални факти“.\r\n„Конфликтът продължава, дори и да се правим, че е завършил“, заяви тя пред репортери в Брюксел.\r\n„Знаем много добре, че въоръжените стълкновения там продължават, продължават да загиват и цивилни жители и виждаме това, благодарение на хуманитарната помощ, която изпращаме в Сирия ежедневно“, разясни Могерини.\r\n*** Премиерът на Великобритания Тереза Мей изрази задоволството си от постигнатата сделка с ЕС по първия кръг от преговорите за Брекзит в понеделник, в изказване от трибуната на парламента в Лондон. Според думите й, договорката е доказала, че Обединеното кралство може да напусне ЕС по „гладък и подреден“ начин.\r\nТя заяви, че постигнатото споразумение в Брюксел, по финансовите взаимоотношения между Лондон и Брюксел, правата на европейските граждани във Великобритания след Брекзит и ирландската граница, трябва да бъде приветствана от всички, независимо дали подкрепят оставането или излизането от Съюза.\r\n„Това са добри новини за хората, гласували за напускане и бяха притеснени, че няма да се справим с мъчителните преговори и няма да изпълним желанието им“, похвали се Мей.\r\n„То е добро и за тези, които гласуваха за оставане и бяха притеснени, че ще напуснем без споразумение“, подчерта британския премиер.\r\n„Ще напуснем, но ще го направим по гладък и подреден начин, осигурявайки си дълбоко и специално партньорство с нашите приятели, докато отново поемаме контрола над границите си, парите си и законите си“, обясни Мей.\r\n*** Израелската система за противовъздушна отбраната прехвана изстреляна от Ивицата Газа ракета.\r\n„Преди известно време сирените за въздушна тревога се задействаха в регионалния съвет на град Хоф Ешкелон в южната част на Израел. Системата за ПВО „Железен купол“ прехвана изстреляната ракета към Израел“, пише в комюнике на прес-службата на силите за самоотбрана на Израел. \r\nНяма пострадали във връзка с инцидента. \r\n*** Президентът на Турция Реджеп Тайип Ердоган заяви в понеделник, че САЩ са отговорни за кръвопролитието в Ерусалим, случило се в резултат от решението на американския президент Доналд Тръмп да обяви официално Свещения град за столица на Израел.\r\n„Тези, които превръщат Ерусалим в затвор за мюсюлманите и членовете на другите религиозни общности, никога няма да могат да измият кръвта от ръцете си“, заяви той, по време на събитие в турската столица Анкара.\r\nЕрдоган подчерта, че Вашингтон е виновен и за кръвопролитията в района на Близкия Изток. „САЩ станаха съучастник в кръвопролитието, с решението си да признаят Ерусалим за столица на Израел. Ние определено не подкрепяме това решение и никога няма да го подкрепим. Заявленията на президента Тръмп не ни задължават, нито задължават ислямския свят“.\r\nТурският президент говори и за историята на региона. Той заяви, че държавата не е съществувала през 40-те години на XX век. Според думите на Ердоган, навремето Западът е разделил Палестина на няколко малки части. „Иска ми се реакциите на Западните държави срещу решението на САЩ за Ерусалим да е повратна точка в непостоянната им позиция относно Израел“, добави той.\r\nЕрдоган подчерта, че продължаването на вандализма и репресиите в Ерусалим не е приемливо. Президентът предупреди, че тези, които се възприемат като собственици на града, няма да могат дори и дърво, зад което да се скрият.\r\nТой обеща, че борбата няма да спре, докато не бъде основана палестинска държава в границите от 1967 година.\r\n***  Президентът на САЩ нареди на НАСА да изпрати отново американци на луната – решение, което според него ще подготви бъдещо кацане на човек и на Марс.\r\n„Този път няма просто да забием знаме и да оставим отпечатък“, заяви Тръмп в Белия дом, след като подписа нова директива за космическата политика на страната. „Ние установяваме основата за евентуална мисия към Марк и може би някой ден до хиляди светове отвъд него“, допълни той.\r\nЗа последен път американски космонавти кацнаха на луната по време на мисиите „Аполо“ през 60-те и 70-те години на ХХ век. \r\nПрезидентът заяви, че новата директива „ще постави фокуса на космическата програма върху човешкото изследване и откриване“ и „ще бележи важна крачка към завръщането на американските космонавти на луната за първи път след 1972 г.“ Целта на новите лунни мисии ще включва „дългосрочно проучване и употреба“ на нейната повърхност.\r\nСпоред заявление на Белия дом „САЩ ще работят със страните по света и с частния бизнес, за да завърнат космонавтите на луната, за да развият технологията за направлявано от човека изследване на Марс и на другите дестинации в Слънчевата система“. \r\n*** Пхенян смята, че е удържал победа над Вашингтон и неговите съюзници „в политическото и военното противопоставяне“. Това пише в писмено заявление на постоянния представител на Северна Корея пред ООН, разпространено във връзка с провеждането на заседание в Съвета за сигурност на ООН за ситуацията в областта на правата на човека в азиатската страна.\r\n„Ако САЩ и други враждебни сили си мислят, че могат да уплашат Северна Корея с обсъждане в СС на ООН по въпроси, свързани с правата на човека, то тези мечти няма да се сбъднат. Техният подъл заговор няма да ни изплаши. Ние разобличаваме и категорично осъждаме това заседание, явяващо се акт на отчаянието на враждебните сили, загубили политическото и военното противопоставяне със Северна Корея, която вече открито стана ядрена държава“, отбелязва се в текста на комюникето.\r\nСС на ООН се събра в понеделник на заседание за обсъждане на ситуацията в областта на правата на човека в Северна Корея. За започване на дискусиите по тази тема, беше необходимо гласувано по процедурата, в хода на което Русия, Боливия и Китай се обявиха против инициативата на САЩ и техните съюзници, които в крайна сметка се оказаха малцинство.\r\n*** Земетресение с  магнитуд 5,5 по скалата на Рихтер е регистрирано в Тихия океан край северното крайбрежие на Чили.\r\nЗеметресението е регистрирано в 3:29 часа сутринта местно време (21:29 часа българско време) на 52 км северно от град Сола на дълбочина от 187 км. \r\nНяма данни за жертви и разрушения. Не е обявявана тревога за появата на вълни-цунами. \r\n***", "date": "2017.12.12", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/12/12/2466343/ria-novosti-vanshnite-ministri-na-rusiya-i-na-kitay-obsadiha-situatsiyata-v-siriya-i-na-koreyskiya-poluostrov.html", "text": "Външните министри на Русия и на Китай Сергей Лавров и Ван ѝ обсъдиха въпросите, свързани с Корейския полуостров и със Сирия, предава РИА Новости. Двамата се срещаха в Делхи в кулоарите на 15-тата среща на външните министри във формата Русия-Индия-Китай.\r\n„Министрите обмениха мнения по ситуацията на Корейския полуостров и в Сирия, а също така и другите въпроси от световна значимост, представляващи интерес и за двете държави“, пише в официално заявление на китайското МВнР. \r\n\"Страните изразяват силна взаимна подкрепа по въпроси, които представляват основни интереси, поддържат тясно ефективно сътрудничество по международни въпроси и имат положителен принос за изграждането на международни отношения от нов тип\", заяви  китайският министър. Той също така изрази готовността на китайската страна да подготви двустранните дипломатически контакти за следващата година и да спомогне за постигането на още по-голям успех в двустранните отношения. Виктор Турмаков", "date": "2017.12.12", "title": "РИА Новости: Външните министри на Русия и на Китай обсъдиха ситуацията в Сирия и на Корейския полуостров"}
{"url": "http://www.focus-news.net/news/2017/12/12/2466344/tass-prezidentat-na-yuzhna-koreya-izrazi-nadezhda-za-podobryavane-na-otnosheniyata-s-kitay.html", "text": "Президентът на Южна Корея Мун Джей-ин изрази надежда, че неговото скорошно посещение в Китай ще помогне да се възстанови доверието между двете държави, предава ТАСС.\r\n„Надявам се, че посещението ми в Китай ще помогне да се възстанови доверието между двете страни, едновременно укрепвайки отношенията между корейския и китайския народ“, подчерта Мун Джей-ин. Засягайки темата за разполагането в Южна Корея на ракетния комплекс на САЩ ТХААД, президентът заяви, че Сеул и Пекин „разбират позициите един на друг“. Той допълни, че в течение на времето спорът по този проблем ще бъде разрешен. \r\nПрезидентът призова Китай да окаже подкрепа за провеждането на предстоящата Зимна олимпиада в Пхьончан, но не уточни каква точно подкрепа има предвид.  Виктор Турмаков", "date": "2017.12.12", "title": "ТАСС: Президентът на Южна Корея изрази надежда за подобряване на отношенията с Китай"}
{"url": "http://www.focus-news.net/news/2017/12/12/2466345/sport-florian-toven-e-obyaven-za-nay-dobar-igrach-vav-frenskoto-parvenstvo-za-noemvri.html", "text": "Полузащитникът на Марсилия Флориан Товен е признат за най-добър играч във френското първенство за ноември. \r\nПрез последния месец той отбеляза четири гола и извърши две  подавания, завършили с попадения в четири мача от лига. През този сезон футболистът проведе 17 мача в първенството, през които заби осем гола и извърши две голови попадения.  Виктор Турмаков", "date": "2017.12.12", "title": "Спорт: Флориан Товен е обявен за най-добър играч във френското първенство за ноември"}
{"url": "http://www.focus-news.net/news/2017/12/12/2466346/afp-emanyuel-makron-napomni-na-donald-tramp-negovata-istoricheska-otgovornost-za-klimata.html", "text": "Президентът на Франция Еманюел Макрон напомни на американския си колега Доналд Тръмп за неговата отговорност към историята заради неговото решение да излезе от Парижкото климатично споразумение, предава  AFP.\r\nМакрон отхвърли идеята, че Тръмп може да договори ново споразумение по въпроса и допълни, че оттеглянето е „агресивна маневра“. „Смятам, че това е голяма отговорност пред историята. Сигурен съм, че приятелят ми Доналд Тръмп ще промени мнението си в близките дни и години, надявам се“, заяви френският президент. \r\n„Извънредно е агресивно да решиш просто да напуснеш споразумението.  Няма да преговарям ново споразумение, но съм готов да го приема обраттно, ако реши да се завърне“, допълни той.  Виктор Турмаков", "date": "2017.12.12", "title": "AFP: Еманюел Макрон напомни на Доналд Тръмп неговата „историческа отговорност“ за климата"}
{"url": "http://www.focus-news.net/news/2017/12/12/2466347/aktualna-patna-obstanovka.html", "text": "Температурите са в интервала от - 8° до + 9°. Времето над страната е ясно. Вятър духа в областите: Бургас, Добрич, София и Шумен. Пътните настилки в страната са предимно сухи, по усойните места мокри, заледени и обработени. Намалена видимост поради мъгла до 50 м има в района на Северна скоростна тангента от км 0 до км 9 /обл. София/.Това съобщиха от пресцентъра на Агенция \"Пътна инфраструктура\".\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: \r\nобласт София: Временно движението по АМ Тракия от км 54+000 до км 54+500 в посока Бургас се осъществява в една лента, поради професионална некомпетентност и нежелание от страна на собственика да се използва специализирана техника за отстраняване на авариралия тежкотоварен автомобил. Движението се осъществява в изпреварващата лента. Участъкът е сигнализиран. Срок до 12.12.2017 г.\r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: Дряново – Габрово от км 133+400 до км 133+500 – движение с повишено внимание, поради поставяне на вертикална сигнализация на тунел „Дряновски манастир“. Движението се регулира от „Пътна полиция“. Срок до 12.12.2017 г.; \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.12", "title": "Актуална пътна обстановка"}
{"url": "http://www.focus-news.net/news/2017/12/12/2466348/predstoyashti-sabitiya-v-stranata-za-12-dekemvri-agentsiya-fokus.html", "text": "***\r\nОт 12.00 часа в сградата на Министерския съвет Националният съвет за тристранно сътрудничество ще проведе заседание. \r\n***\r\nОт 9.30 часа в галерия „Средец” на Министерство на културата министър Боил Банов ще открие заключително събитие за представяне на резултатите от изпълнението на програма Културно наследство и съвременни изкуства“.\r\n***\r\nОт 11.00 часа в Академията на МВР (бул. „Александър Малинов” №1) министърът на вътрешните работи Валентин Радев ще постави началото на коледното издание на Националната благотворителна кампания в подкрепа на децата на загиналите и пострадалите при изпълнение на служебния дълг полицаи и пожарникари. \r\n***\r\nОт 19.00 часа в Централния Военен клуб ще се проведе церемонията по връчване на Годишните награди в туризма \r\n***\r\nОт 09.00 часа 33-ти състав на Софийски градски съд ще заседава по делото срещу Венцеслав В., обвинен в убийството на жена си.\r\n***\r\nОт 09.30 часа в заседателната зала в сградата на Висшия съдебен съвет ще започне заседанието на Съдийската колегия към ВСС.\r\n***\r\nОт 09.30 часа 2-ри състав на Софийски градски съд ще заседава по делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.00 часа в Зала 1 на Столичната община зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови  частици.\r\n***\r\nОт 10.00 часа в сградата на „Черковна“ 90 ще се състои брифинг във връзка с обвиненията на привлечените към наказателна отговорност 7 лица по случая с незаконния реекспорт на скъпо струващи лекарства. Ще участват ръководителят на Специализирана прокуратура Иван Гешев, говорителят на главния прокурор Румяна Арнаудова, директорът на ГДБОП Ивайло Спиридонов, главният секретар на Изпълнителна агенция по лекарствата Светлин Спиров, проф. Златица Петрова – ръководител на Изпълнителната агенция за медицински одит към МЗ.\r\n***\r\nОт 10.00 часа в зала „София“ на Гранд хотел София Централната избирателна комисия ще проведе симулации на дистанционно електронно гласуване.\r\n***\r\nОт 10.00 часа в голямата конферентна зала на Университета за национално и световно стопанство ще се проведе 14-тото издание на тридневния Младежки икономически форум, организиран от Студентския съвет при УНСС. Тази година темата е „Българското председателство на Съвета на ЕС: възможности и заплахи“. Гост-лектори на форума през първия ден ще бъдат столичният кмет Йорданка Фандъкова, вицепремиерът Томислав Дончев, заместник-министърът на образованието и науката Петър Николов и др.\r\n***\r\nОт 10.00 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1.\r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Електроенергиен системен оператор“ ЕАД за одобряване на „Общи условия за ползване на електропреносната мрежа от крайни клиенти“.\r\n***\r\nОт 10.00 часа в зала „Еспонада“ на хотел „Експо“ – София ще бъде представена чешката компания „БУСЕ – Бланско“ и нейния проект „Информационна система за София“.\r\n***\r\nОт 10.00 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа в Аулата на Висшето училище по застраховане и финанси (ВУЗФ) ще се проведе тържествена церемония по връчване на дипломите на випуск 2017 година.\r\n***\r\nОт 10.30 часа 17-и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Централното фоайе на НДК ще бъде открито 45-ото издание на Софийския международен панаир на книгата.\r\n***\r\nОт 11.00 часа в Конферентен център „Проджект лаб” в столицата (бул. „Мария Луиза” 58) Държавната агенция „Електронно управление” ще представи проекта „Инвентаризация на информационно-комуникационната инфраструктура за нуждите на електронното управление“, по Оперативна програма „Добро управление“, приоритетна ос „Административно обслужване и е-управление”.\r\n***\r\nОт 11.00 часа заместник-министърът на икономиката Александър Манолев и посланикът на Кралство Швеция Луиз Бергхолм ще открият българо-шведски форум в Гранд Хотел София.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 4-ти състав на Специализирания наказателен съд ще заседава по делото срещу Дандисон Д., Маркс Б. и Принс Б., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Литературен клуб „Перото“ ДНК и ПИБ  ще бъде представят благотворителния си календар за 2018 г. \r\n***\r\nОт 11.00 часа в Националния пресклуб на БТА ще се проведе пресконференция, на която ще бъде обявено сливането на Софийска стокова борса и Българска стокова борса.\r\n***\r\nОт 11.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.30 часа в център „Сохо“, (ул. „Искър“ № 4) ще се проведе пресконференция по повод приключване на проект „В подкрепа на дейността на Дневен център към Дом за медико-социални грижи за деца „Св. Иван Рилски”, чрез разширяване и подобряване на специализираната терапевтична работа за деца от 0 до 7 години”.\r\n***\r\nОт 12.00 часа в Националния пресклуб на БТА ще се състои пресконференция на Комисията за отнемане на незаконно придобито имущество (КОНПИ) във връзка със запор на имуществото на Иво Прокопиев, членовете на неговото семейство и контролираните от него дружества.\r\n***\r\nОт 12.00 часа в Националния пресклуб на БТА Българско либертарианско общество и Движение Промена ще представят проучването „Анализ на българската наркополитика 2009-2016\" част 1.\r\n***\r\nОт 13.00 часа в зала „Изток“ на Народното събрание ще се проведе открито заседание на Националния съвет по равнопоставеност на жените и мъжете.\r\n***\r\nОт 13.30 часа в залата на Националния пресклуб на БТА ще се проведе пресконференция на Иво Прокопиев относно противоправните действия на Комисията за отнемане на незаконно придобито имущество (КОНПИ).\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Антон С., Бисер Ш. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа народният представител от „БСП за България” Антон Кутев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10.\r\n***\r\nОт 15.30 часа 12-и състав на Специализирания наказателен съд ще заседава по молба на Божидар С. , за изменение на наложената му мярка за неотклонение.\r\n***\r\nОт 17.00 часа в СУ „Св. Климент Охридски“ посланикът на Русия в България А.А.Макаров тържествено ще открие оборудвания с нова техника Център за руски език „Акад. В.В.Виноградов“ (кабинет 124).\r\n***\r\nОт 18.00 часа в Българския културен център – София Националният литературен музей организира литературна вечер за поета Пейо Яворов под надслов „Копнение за мир небесен“.\r\n***\r\nОт 18.00 часа в Литературен клуб „Перото“ ще бъдат представени двете книги на Кристофър Бъкстон „Завръщане“ и „Далече от Дунава“.\r\n***\r\nОт 18.30 часа в изложбената зала на Roca - \"Експо Баня София\", бул. \"Мария Луиза\" 16, ще се състои церемонията по връчването на наградите в журналистическия конкурс \"Светове и цветове\" на Сдружението на испаноговорещите журналисти в България.\r\n***\r\nОт 10.00 часа в детския отдел на Регионална библиотека „Димитър Талев“- Благоевград ще се състои представлението „Зимна приказка“.\r\n***\r\nОт 16.30 часа в Младежки дом ще бъде представена пиесата „Ту тук, ту там“ .\r\n***\r\nОт 18.00 часа във фоайето на Община Благоевград ще се проведе „Часът на приказния разказвач“.\r\n***\r\nОт 11.00 часа в ОУ „Васил Левски“ ще се проведе открит урок  по използване на нови технологии в образованието с участието на заместник-министъра на образованието и науката Деница Сачева.\r\n***\r\nОт 09.30 часа в зала „Юнашки салон“ ще се проведе безплатен семинар на тема  „Как да подготвим успешни проекти по основните отворени и предстоящи за отваряне еврогрантове“. Събитието е организирано от Консорциум Черноморски клъстери.\r\n***\r\nОт 10.30 часа в сградата на Брегови център за управление и информационно обслужване на корабоплаването – Варна ще се проведе официално честване  на 70-годишнината на Брегова станция „Варна радио“ (LZW).\r\n*** \r\nОт 11.00 часа в аулата на Икономически университет – Варна ще бъде открит благотворителния коледен празник „Заедно за Коледа 2017“. Организатори са Община Варна, съвместно с БЧК. Поканени са 600 варненци в уязвимо положение, които ще получат благотворителни пакети.\r\n*** \r\nОт 10.30 часа в зала 314 на Областна администрация Велико Търново Регионалният съвет за развитие (РСР) на Северен централен район (СЦР)  ще проведе заседание. \r\n*** \r\nОт 19.00 часа е театралния салон на НЧ „Надежда 1869“ ще бъде представен „Лъжата”от Флориан Зелер -  спектакъл на театър „Сълза и смях”. \r\n***  \r\nОт 11.00 часа в Заседателна зала №1 на Областна администрация Видин ще се проведе заседание на Областния консултативен съвет по туризъм.\r\n***\r\nОт 11.00 часа в Младежкия дом ще се проведе Коледна арт работилница.\r\n***\r\nОт 12.15 часа в Етнографски музей на открито \"Етър\" ще бъде представен проекта „Как се вади шарлан” и ще бъде открита преустроената Шарланджийска работилница.\r\n***  \r\nОт 17.30 часа в Зала 1 на Общината ще се проведе Концерт „Коледно настроение“ на изпълнители от клас пиано и клас китара при НЧ „Напредък-1869.\r\n***\r\nОт 09.30 часа в Детска градина № 18 ще се проведе куклен спектакъл  „Забързана приказка“ на Държавен куклен театър „Дора Габе“.\r\n***\r\nОт 10.30 часа Детска градина № 25 ще се проведе куклен спектакъл „Коледата е за всички“ на Държавен куклен театър „Дора Габе“.\r\n***\r\nОт 12.00 часа ще се проведе  народните представители от ПП ГЕРБ Даниела Димитрова и вицеадмирал Пламен Манушев ще се срещнат с членове на дамската организация в с. Ведрина, община Добричка.\r\n***\r\nОт 17.30 часа в Конферентна зала „Добрич“ ще бъде представена изложба на коледни картички и играчки за елха на детските градини в Добрич „Коледно вълшебство“.\r\n***\r\nОт 17.30 часа в Младежки център – Добрич ще се състои традиционния коледен концерт на Състав за градски шлагери „Добрич” при Народно читалище „Йордан Йовков  - 1870 г.” с ръководител В. Георгиев и Група за стари градски песни „Есенна въздишка“ с ръководител В. Милева\r\n***\r\nОт 10.30 часа в Актовата зала на СУ „Екзарх Антим I“ деца от ДГ №13 „Мечо Пух“ и от от ДГ № 3 „Теменуга“ ще се включат в Третата национална седмица на четенето. От 12.20 часа в Актовата зала на училището учениците от I, II и III клас ще представят драматизации на приказки. От 13.00 часа ще започне дидактичната игра „Приказен пъзел“ (създаване на нова приказка чрез комбиниране и съчетаване на откъси от прочетени приказки) с учениците от V клас.\r\n***\r\nОт 09.30 часа Апелативният съд в Пловдив ще гледа делото за разпространение на радикален ислям срещу 13-те имами, сред които е и Ахмед Муса.\r\n***\r\nОт 18.00 часа  в Зала „Маестро Георги Атанасов“ ще се състои традиционният коледен концерт на СУ „Георги Брегов“ Пазарджик.\r\n***\r\nОт 10.00 часа в базата на Общински детски комплекс /ОДК/ - Пловдив Общински съвет по наркотични вещества /ОСНВ/ с Превантивно-информационен център /ПИЦ/ – Пловдив, организират коледно мероприятие под надслов: „Заедно за едно ново начало”. \r\n***\r\nОт 10.30 часа, в двора на Етнографския музей ще се проведе Еснафският празник „Св. Спиридон“. Ще бъде възпроизведен занаятчийския ритуал, празнуван още от епохата на Възраждането. \r\n***\r\nОт 11.00 часа народните представители от ГЕРБ Красимир Велчев и д-р Александър Александров организират приемен ден за граждани в централния офис на партията на ул „Търговска“ 30.\r\n***\r\nОт 12.00 часа в Регионалния пресклуб ще се състои пресконференция по повод  предстоящия „Парад на модата - Плевен 2017“.\r\n***\r\nОт 09.00 часа Пловдивският митрополит Николай ще оглавиархиерейска света Литургия в храм „Св. преп. Петка”. След това ще освети параклис на името на св. Спиридон в храма.\r\n***\r\nОт 10.30 часа в Етнографския музей, когато шествието на майсторите ще потегли към църквата „Св. Петка“, за да се освети новият параклис на Свети Спиридон, построен в храма. От 12.30 часа ще бъдат връчени майсторски свидетелства на новите майстори в музея.\r\n***\r\nОт 10.30 часа на адрес ул. „Тодор Каблешков“ 18, ет.2, местната организация на политическа партия ПП „Движение Да България“ организира пресконференция с тема: „Пловдив 2019 – параван за безконтролното харчене на пари от Общината“. \r\n***\r\nОт 16.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия” в блок 91.\r\n***\r\nОт 10.00 часа в Зала 1 на Областна администрация Русе ще се състои заседанието на Постоянната секторна комисия в областта на индустрията и новите технологии.\r\n*** \r\nОт 19.00 часа в Зала № 1 на Родопски драматичен театър “Николай Хайтов“ ще бъде представен спектакълът „Палежи и грабежи“ по разкази на Николай Хайтов.  \r\n***\r\nОт 11.30 часа Библиотека „Родина” ще гостува на децата от СУ „Христо Ботев“ с творческа работилница, приказки, стихчета и песни.\r\n***\r\nОт 12.00 часа в актова зала на VI ОУ „Свети Никола“ ученици ще се включат в Третата национална седмица на четенето.\r\n***\r\nОт 17.00 часа участници от школа ,,Училище по драма“ с ръководител Иван Калошев\r\n ще четат любими детски произведения пред децата от подготвителна група на детската градина – ДДГ,,Калина“.\r\n***\r\nОт 17.30 часа Регионален исторически музей ще бъде открита изложбата  „Нумизматичен салон 2017“.\t\r\n***\r\nОт 18.00 часа в Регионална библиотека „Захарий Княжески“ ще бъдат представени презентации на алпинисти и туристи от ТД „Сърнена гора“ – Стара Загора за експедициите през 2017 г. – „Височинните експедиции“.\r\n***\r\nОт 17.00 часа на сцената на площад „Свобода“ ще се проведе празничен спектакъл с група „Вакали“.", "date": "2017.12.12", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2017/12/12/2466349/predstoyashti-mezhdunarodni-sabitiya-za-12-dekemvri-agentsiya-fokus.html", "text": "***Президентът на Франция Еманюел Макрон ще приеме 50 световни лидера за срещата на върха \"Една планета“, в опит да активизира преминаването към по-зелена икономика.\r\n*** Oсмият кръг от преговорите за Сирия под егидата на ООН продължа с участието на обединена делегация на опозицията\r\n***Полският парламент ще гласува вот на доверие за новия кабинет на премиера Матеуш Моравиецки, който ще представи програмата си за предстоящото управление.\r\n***", "date": "2017.12.12", "title": "Предстоящи международни събития за 12 декември ( Агенция „Фокус“ )"}
{"url": "http://www.focus-news.net/news/2017/12/12/2466350/nimh-vremeto-shte-bade-predimno-slanchevo-s-maksimalni-temperaturi-mezhdu-10-i-12.html", "text": "Атмосферното налягане е близко до средното за месец декември и ще остане без съществена промяна. Днес ще е предимно слънчево, с разкъсана висока облачност. Ще духа слаб в Източна България до умерен югозападен вятър. В западните райони на Дунавската равнина и на отделни места в Горнотракийската низина ще се образува ниска облачност или мъгла и там дневните температури ще остават малко по-ниски, в останалата част от страната максималните ще са между 10° и 15°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова. \r\nПо Черноморието ще е предимно слънчево. Ще духа до умерен югозападен вятър. Максималните температури ще са 12°-14°. Вълнението на морето ще е 2-3 бала. Температурата на морската вода 10° - 12°.\r\nВ планините ще е предимно слънчево. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.", "date": "2017.12.12", "title": "НИМХ: Времето ще бъде предимно слънчево с максимални температури между 10° и 12°"}
{"url": "http://www.focus-news.net/news/2017/12/12/2466351/prezidentat-rumen-radev-shte-uchastva-v-svetovnata-sreshta-po-vaprosite-na-klimata-v-parizh.html", "text": "Президентът Румен Радев ще участва в срещата на върха „Една планета“, посветената на климатичните промени, която ще се проведе в Париж, съобщиха от прессекретариата на държавния глава. Българският президент ще представи страната ни на форума на високо равнище, по покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким. \r\nСветовната среща по въпросите на климата в Париж има за цел да постигне напредък в изпълнението на договореностите в рамките на Парижкото споразумение за климата от 2015 г. Във форума ще вземат участие държавните и правителствени ръководители на страните членки на ЕС, както и от много други държави. Дискусиите по въпросите на климатичните промени ще се проведат пред 2000 представители на публични институции, международни и неправителствени организации и гражданското общество.", "date": "2017.12.12", "title": "Президентът Румен Радев ще участва в световната среща по въпросите на климата в Париж"}
{"url": "http://www.focus-news.net/news/2017/12/12/2466352/vietnam-news-balgarski-vina-shte-badat-predstaveni-v-hanoy.html", "text": "В Ханой ще бъде организиран фестивал, който ще представи българското вино в Азия. Питието има специално място в българската култу,а, навици и традиции, предаде  Vietnam News.\r\nАсоциация „Вкусът на българското вино“ и българското посолство в Ханой са си сътрудничили, за да организират събитието за първи път във Виетнам. Според Даниел Добрев от отдела за икономика и търговия на България във Виетнам след създаването на Първото българско царство виното става важна част от българската култура.  Почти всички древни артефакти, открити на територията на съвременна България са свързани с виното и неговата консумация. \r\n„Заради глобализацията голям брой чуждестранни инвеститори, любители на виното и сомелиери се интересуват от българските изби с местни сортове вино, древни технологии и традиционни рецепти“, допълни Добрев. „Знаем, че българското вино е уникално. За последните десет години нашите вина стават все по-популярни, спечелвайки безбройни награди по цял свят“, убеден е той. \r\nСъбитието цели да запознае с  вкуса на България азиатския пазар. По време на изложението българските предприемачи искат да установят дълготрайно партньорство с виетнамските си колеги.  Виктор Турмаков", "date": "2017.12.12", "title": "Vietnam News: Български вина ще бъдат представени в Ханой"}
{"url": "http://www.focus-news.net/news/2017/12/12/2466353/natsionalniyat-savet-za-tristranno-satrudnichestvo-shte-obsadi-proektite-na-ministerskiya-savet-za-noviya-razmer-na-minimalnata-rabotna-zaplata-za-2018-g.html", "text": "Националният съвет за тристранно сътрудничество ще проведе заседание от 12.00 часа в сградата на Министерския съвет. Това съобщиха от правителствената информационна служба.\r\nПо време на заседанието ще бъдат обсъдени проектите на постановления на МС за определяне на нов размер на минималната работна заплата за 2018 г., за изменение на Наредбата за отпускане и изплащане на парични обезщетения за безработица и за изменение и допълнение на Наредбата за пенсиите и осигурителния стаж. Ще бъде разгледан и проект на решение за предложение до Народното събрание за ратифициране на Конвенция №131 на МОТ за определяне на минималната работна заплата.\r\nСоциално-икономическите партньори ще обсъдят също предложения на АИКБ, БСК, БТПП и КТ „Подкрепа“ и на КНСБ за предприемане на спешни мерки за преодоляване на тежкото финансово състояние на общинските болници.", "date": "2017.12.12", "title": "Националният съвет за тристранно сътрудничество ще обсъди проектите на Министерския съвет за новия размер на минималната работна заплата за 2018 г."}
{"url": "http://www.focus-news.net/news/2017/12/12/2466354/parlamentarnata-byudzhetna-komisiya-shte-obsadi-prezidentskoto-veto-varhu-chast-ot-byudzheta-na-nzok.html", "text": "Парламентарната бюджетна комисия ще обсъди президентското вето върху част от Закона за бюджета на Националната здравноосигурителна каса (НЗОК) за 2018 г. Точката е единствена в дневния ред на Комисията. Заседанието ще започне в 13.00 часа. „Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници.\r\nГласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. \r\nЗдравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарват новите молекули.", "date": "2017.12.12", "title": "Парламентарната бюджетна комисия ще обсъди президентското вето върху част от бюджета на НЗОК"}
{"url": "http://www.focus-news.net/news/2017/12/12/2466355/sport-mat-barns-obyavi-che-slaga-kray-na-sportnata-si-kariera.html", "text": "Нападателят Ман Бърнс, станал шампион на НБА през 2017 г. в състава на „Голдън Стейт Уориърс“ обяви, че приключва спортната си кариера на 37-годишна възраст.\r\nБърнс дебютира в НБА през сезон 2003-2004 в състава на „Лос Анджелис Клипърс“. По-късно той игра за „Сакраменто Кингс“, „Ню Йорк Никс“, „Лос Анджелис Лейкърс“ и други. Общо той е провел 929 игри в НБА, средно отбелязвайки 8,2 точки на игра.    Виктор Турмаков", "date": "2017.12.12", "title": "Спорт: Мат Бърнс обяви, че слага край на спортната си кариера"}
{"url": "http://www.focus-news.net/news/2017/12/12/2466356/ministerstvoto-na-turizma-shte-vrachi-vtorite-si-godishni-nagradi.html", "text": "Министерството на туризма ще връчи вторите Годишни награди в туризма, съобщиха от пресцентъра на министерството. Официалната церемония ще се проведе от 19.00 часа в зала „Концертна“ на Централния военен клуб в София. Сред гостите ще бъдат посланици, народни представители, министри, кметове, представители на бизнеса, туристическите организации, медии и др. \r\nПобедителите в Годишните награди в туризма бяха оценявани в 16 категории на два етапа. През първия всеки желаещ можеше да подаде кандидатурата си съгласно Правилата за кандидатстване, публикувани на интернет платформата www.tourismawards.bg. Гласуването за финалистите започна на 21 ноември и продължи до 10 декември, като в този период хиляди потребители подкрепиха своите фаворити. Министерството на туризма отчете засилен интерес, както от страна на кандидатите, така и от гласуващите.", "date": "2017.12.12", "title": "Министерството на туризма ще връчи вторите си годишни награди"}
{"url": "http://www.focus-news.net/news/2017/12/12/2466357/api-shofyorite-da-se-dvizhat-s-povisheno-vnimanie-po-pat-iii-5503-elenovo-sokol-poradi-katastrofa.html", "text": "Шофьорите да се движат с повишено внимание по път III-5503 Еленово – Сокол, поради катастрофа. Трафикът се регулира от Пътна полиция. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.12", "title": "АПИ: Шофьорите да се движат с повишено внимание по път III-5503 Еленово – Сокол, поради катастрофа"}
{"url": "http://www.focus-news.net/news/2017/12/12/2466358/spetsprokuraturata-shte-dade-podrobnosti-za-7-te-obvineni-za-nezakonen-reeksport-na-skapostruvashti-lekarstva.html", "text": "Специализираната прокуратура започна предявяване на обвиненията на привлечените към наказателна отговорност 7 лица по случая с незаконния реекспорт на скъпоструващи лекарства. Това съобщиха от пресцентъра на Апелативна специализирана прокуратура.\r\nПовече информация по случая ще бъде предоставена на брифинг от 10.00 часа в сградата на „Черковна“ 90 в София. Ще участват ръководителят на Специализирана прокуратура Иван Гешев, говорителят на главния прокурор Румяна Арнаудова, директорът на ГДБОП Ивайло Спиридонов, главният секретар на Изпълнителна агенция по лекарствата Светлин Спиров, проф. Златица Петрова – ръководител на Изпълнителната агенция за медицински одит към МЗ.„Фокус“ припомня: На 2 декември на извънреден брифинг в МВР бе обявено, че дедем души са задържани при съвместна акция на ГДБОП, прокуратурата и ДАНС за паралелен износ на лекарства. При акцията са иззети лекарства за стотици милиони левове. Сред тях има животоспасяващи и животоподдържащи лекарства, както и медикаменти за онкоболни и за деца. Медикаментите са изнасяни с фалшиви документи от болнични заведения, преопаковани и продавани в Западна Европа. Лекарствата са били изписвани с фалшиви документи в няколко града: Шумен, София, Сливница и Пловдив. Според здравния министър в случая става въпрос за източване на Националната здравноосигурителна каса. Не е отхвърлена възможността в случая да има замесени лекари, както и болнични директори, както и различни фармацевтични вериги. 20 души са били доведени в Главната дирекция за борба с организираната престъпност, като от тях 7 бяха задържани за 24 часа. По-рано през деня премиерът Бойко Борисов свика извънредна среща в Министерския съвет с финансовия министър Владислав Горанов и със здравния министър Кирил Ананиев заради злоупотреби в болниците. На срещата присъстваха и шефове на служби.", "date": "2017.12.12", "title": "Спецпрокуратурата ще даде подробности за 7-те обвинени за незаконен реекспорт на скъпоструващи лекарства"}
{"url": "http://www.focus-news.net/news/2017/12/12/2466359/sport-arkadiyush-milik-skoro-podnovyava-trenirovki.html", "text": "Нападателят на Наполи Аркадиюш Милик ще поднови тренировки в най-скоро време. Очаква се това да се случи в следващите три седмици. \r\nВ момента полякът се възстановява  травма в коляното, която получи през септември. След консултация с лекарите той е получил разрешение да поднови занимания през януари.  Виктор Турмаков", "date": "2017.12.12", "title": "Спорт: Аркадиюш Милик скоро подновява тренировки"}
{"url": "http://www.focus-news.net/news/2017/12/12/2466360/ministar-valentin-radev-shte-postavi-nachaloto-na-blagotvoritelnata-kampaniya-v-podkrepa-na-detsata-na-zaginalite-i-postradalite-politsai-i-pozharnikari.html", "text": "Министър Валентин Радев ще постави началото на благотворителната кампания в подкрепа на децата на загиналите и пострадалите при изпълнение на служебния дълг полицаи и пожарникари, съобщиха от пресцентъра на МВР. Традиционното за кампанията Коледно тържество ще събере от 11.00 часа в сградата на Академията на МВР на бул. „Александър Малинов” №1 децата на загинали и пострадали при изпълнение на служебните задължения служители от системата на МВР от цялата страна. Заедно с тях ще бъде министърът на вътрешните работи Валентин Радев, както и представители на политическото и професионалното ръководство на министерството. \r\nЗа 14-а поред година министър Радев ще постави началото на коледното издание на Националната благотворителна кампания. По време на откриването ще бъде представен и видеоклипът, изработен от пресцентъра на МВР за тазгодишната дарителска инициатива. \r\nБлагодарение на безкористния принос на партньорите на МВР за всички 97 деца, участващи в кампанията, са подготвени подаръци и изненади.", "date": "2017.12.12", "title": "Министър Валентин Радев ще постави началото на благотворителната кампания в подкрепа на децата на загиналите и пострадалите полицаи и пожарникари"}
{"url": "http://www.focus-news.net/news/2017/12/12/2466361/zam-kmetat-na-sofiya-yoana-hristova-shte-predstavi-sistemata-za-ranno-predizvestyavane-za-zamarsyavane-na-vazduha-s-fini-prahovi-chastitsi.html", "text": "Зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови частици. Това съобщиха от пресцентъра на Столична община. Системата е разработена  от екип на Българската академия на науките (БАН). Пресконференцията ще се проведе от 10.00 часа в Зала 1 на Столичната община.", "date": "2017.12.12", "title": "Зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови частици"}
{"url": "http://www.focus-news.net/news/2017/12/12/2466362/denyat-12-dekemvri-v-balgarskata-istoriya.html", "text": "2002 г.\r\nВ Копенхаген, Дания, се провежда среща на Европейския съвет, която взема решение за разширяване на Европейския съюз с нови 10 държави, което да приключи през май 2004 г. За България и Румъния е приета \"пътна карта\" за механизмите на приемане и целева дата 2007 г.\r\n2001 г.\r\nПрезидентът на Република България връчва на Орден „Стара Планина” - първа степен на проф. Крум Дерменджиев „за цялостния му принос към българската култура и по повод 85 години от рождението му”.\r\n1991 г.\r\nВ XXXVI Народно събрание е внесен закон за конфискация на имуществото на БКП и oстаналите тоталитарни организации и техните наследници, който засяга БСП, БЗНС, ОФ, ДКМС, профсъюзите и др.\r\n1979 г.\r\nПолитбюро на ЦК на КПСС приема решение за изпращане на войски в Афганистан.\r\n1944 г.\r\nШестнадесета пехотна дивизия влиза в състава на Първа българска армия.\r\n1941 г.\r\nБългарското правителство обявява война на Англия и САЩ.\r\nВ момента на големия германски неуспех при Москва България е принудена да се противопостави дипломатически и военно на Англия и САЩ. Искането е поставено пред българския външен министър на 12 декември от пълномощните министри на Германия и Италия.\r\nЗа ултимативната „покана\" веднага е уведомен Царят, а в 15, 30 ч същия ден Министерският съвет приема почти единодушно направеното „предложение\". Без да се държи сметка за последствията, смятайки че войната е само „символична\", на 13 декември министър-председателят Богдан Филов заявява пред Народното събрание, че този акт на българското правителство е само едно „договорно задължение\".\r\nС обявяването на войната на Англия и САЩ, България безвъзвратно е включена в световния двубой. Равносметката от „символичната\" война е бомбардировката на 168 населени места от Съюзническата авиация с близо 50 000 авиобомби. Разрушени са над 12 000 сгради, убити са 1828 души, а над 2300 са ранени.\r\n1923 г.\r\nС постановление на правителството е въведен монопол на БНБ върху търговията с чужди платежни средства и е закрита Софийската фондова борса създадена през 1914 г.\r\n1916 г.\r\nВ хода на Първата световна война Германия и Австро-Унгария отправят нота за прекратяване на войната, подкрепена от България, но отхвърлена от Антантата.\r\n1913 г.\r\nСръбските власти избиват 126 от първенците на Радовиш и околията. Стотици от по-будните граждани и селяни са подложени на изтезания и мъчения. Зверски са убити свещениците Евтим Христов и гаврил Христов, които объркали в службата и вместо името на сърбския крал споменали цар Фердинанд.\r\n1888 г.\r\nМинистрите консерватори Константин Стоилов и Григор Начович напускат правителството и минават в опозиция.\r\nКонстантин Стоилов и Григор Начович са двама от лидерите на консервативната партия. Тя е създадена непосредствено след Освобождението. Първоначално съществувала като течение в Учредителното събрание 1879 г. Застъпвала идеята за силно монархическо управление, за създаването на двукамарен парламент и пр. След пристигането си в България в качеството на български княз Александър I Батенберг възлага на нея формирането на Първото българско правителство през юли 1879 г. Минавайки в опозиция през март 1880 г., Консервативната партия започва да губи своята сила като политически фактор.\r\n1877 г.\r\nНамиращият се в Русе турски гарнизон предприема атака срещу руските части в района на селата Мечка-Тръстеник, Плевенско. Привечер противникът е принуден да се оттегли към Русе. Същия ден османската империя се обръща към Великите сили с молба за посредничество за сключване на мир.\r\n1872 г.\r\nВасил Левски изготвя последното си писмо, адресирано до Ловешкия комитет.\r\n1859 г.\r\nЕгор Ковалевский моли Алексей Бехметев да отпусне помощ от 2 750 сребърни рубли на българското училище в Кукуш за развитие на българското просветно дело.На тази дата са родени: \r\n1947 г.\r\nРоден е Божидар Манов - български кинокритик и продуцент. Завършва ВИТИЗ. Дългогодишен преподавател е във ВИТИЗ и ВТУ “Св. св. Кирил и Методий” по специалността “Късометражно кино”. Активен сътрудник е на специализираните филмови издания, лектор на малкия екран и на кинолектории в редица градове на страната. Един от създателите на “Вright ideаs”.\r\n1940 г.\r\nРодена е Нина Димитрова Андонова - български критик. Работи в изд. \"Народна младеж\", в Партиздат. Авторка е на статии по проблеми на съвременната и класическата българска литература. Съчинения: \"Недоизказаното\" (1972 г.), \"Светът на твореца. Литературно-критически очерки за Ефрем Карамфилов\" (1973 г.), Гео Милев\" (1974 г.), \"Живот, умножен по седе Худ.-документална биография на П. Напетов\" (1976 г.), \"Крум Попев. Документален очерк\" (1980 г.) и др.\r\n1938 г.\r\nРодена е Невена Боянова Коканова - българска актриса. Утвърждава се като първата дама на българското кино. Дълго време тя е наричана \"първата дама\" на българското кино. Дебютира в средата на 50-те години в театъра, а в киното се появява за пръв път във филма \"Години за любов\" на режисьора Янко Янков. Звездният й път на екрана започва с ролята на Ирина от екранизацията на \"Тютюн\" (1962 г.). Играе ролята на Лиза в \"Крадецът на праскови\".\r\nНевена Коканова умира на 3 юни 2000 г. в София.\r\n1930 г.\r\nРоден е Еди Арам Казасян - български пианист, аранжор, вокалист, композитор. Учи пиано при З. Саян и проф. П. Пелишек. Завършва право в СУ “Св. Климент Охридски” (1954 г.). Дебютът му в забавната музика е в оркестрите на Хр. Вучков (1956 г.) и Д. Ганев (1957 г.), където свири като пианист. От II половина на 50-те години датира сътрудничеството му с Л. Иванова (сформира и ръководи оркестъра й до края на нейната творческа кариера), с която гастролира в много страни на Западна Европа, участва в записите на певицата в Румъния, Унгария и Германия. Първата си композиция представя на “Златният Орфей” през 1976 г. Стилово песните му са близки до френския шансон.\r\n1908 г.\r\nРоден е Лъчезар Дончев Станчев - български писател. Роден е във Вършец, след 1923 г. живее в София, завършва романска филология в СУ “Св. Климент Охридски” (1936 г.). През 1933-1935 г. е член на Съюза на трудовоборческите писатели. Специализира френски език и литература в Париж (1937 г.), където е лектор по български език в училището за живи източни езици при проф. Л. Болио. Лектор е по френски език в Държавната политехника (1942-1948 г.). Главен редактор е на сп. “Чавдарче” (1946-1948 г.) и “Дружинка” (1949 г.), начело е на кабинета на председателя на Президиума на НС (1949-1953 г.), редактор е във вестник “Литературен фронт” (1953-1954 г.), главен редактор е на сп. “Славейче” (1956-1967 г.), завежда отдел “Литература и изкуство” в издателство “Хемус” (1967-1969 г.) и редакция “Литература и изкуство на чужди езици” в агенция “София-прес” (1969-1971 г.). Член е на СБП. Печата за първи път през 1925 г. в сп. “Нови дни” с псевдоним Жаднев. Превежда от френски, руски, чешки, румънски и други езици. Творчеството му за деца е жанрово многообразно - пише стихове, разкази, повести, приказки, пиеси, гатанки. Умира на 13 март 1992 г. в София.\r\n1896 г.\r\nВ село Гайтаниново, Неврокопско, е роден полковник Иван Атанасов Ангелов. Офицер от Българската армия. Командир на 19 пехотен полк. Уволнен през 1944 г.\r\n1884 г.\r\nРоден е генерал-майор Васил Манов, командир на 21-ва пехотна дивизия през Втората световна война.\r\n1879 г.\r\nРоден е Петър Константинов Стойчев - български драматичен артист, режисьор и театрален деец. Артист е в трупата “Сълза и смях” (1897-1899 г.). През 1903 г. завършва Императорската театрална школа в Петербург. Артист е в Съвременен театър (1903-1904 г.), в Народния театър (1904-1905 г., 1906-1918 г.), в Свободен театър (1905-1906 г., дир. 1919-1923 г.). Ръководител е на театрите “Смях и сълзи” (1923-1924 г.) и “П. К. Стойчев” (1930-1934 г.). Директор е на Русенския театър (1925-1926 г., 1935-1936 г.), на Народния театър в София (1927-1929 г.), на Пловдивския театър (1937-1939 г., 1941-1943 г.) и на Народната опера (1926-1927 г.). Полага основите на Народния театър за младежта. Изпълнител е на роли в постановките “Мизантроп”, “Лес”, “Доходно място”, “Венецианският търговец” и др. Режисира с успех “Игра в замъка”, “Дамата с камелиите”, “Матура”, “Хубавата Елена”, “Царицата на чардаша” и др. Режисьор е на филмите “Земя” (1930 г.) и “Песента на Балкана” (1934 г.). Умира на 20 март 1945 г. в София.\r\n1874 г.\r\nВъв Велес е роден Панчо Тодоров Хаджимишев. Дипломат, управлява българската легация в Лондон (1908/10), пълномощен министър в Атина (1910/13). През Балканските войни е комисар по настаняване на бежанците от Македония, главен секретар в Министерство на външните работи (1913/14), пълномощен министър в Лондон (1914/15), пълномощен министър в Хага (1915). Участва в българската делегация подписала Ньойския договор, пълномощен министър в Рим (1920/21), пълномощен мънистър в Лондон (1924/35). Умира в София на 7 август 1957 г.\r\n1865 г.\r\nРоден Антон Евтимов Кецкаров (Андон Кецкаров, Андон Кецкар) - български просветен и обществен деец, революционер. Основното си образование получава в Охрид и Струга при Григор Пърличев и други български учители. Известно време учи в гимназия в София и във Военното училище в София. Завършва средното си образование през 1887 г. в Солунската българска мъжка гимназия.През 1887-1889 г. Антон Кецкаров е учител в Охрид, а през 1889-1897 г. - в Битоля. През 1890 г. той е инициатор за създаване на неделно училище в същия град. Един от учениците му, Симеон Радев пише за своя учител по математика в Битоля следното: \"Бяхме привързани към него, защото от цялото му същество идеше лъх на сърдечност и доброта\" (\"Ранни спомени\") . През учебната 1897-1898 г. А. Кецкаров е учител в Солунската девическа гимназия, а през следващата учебна година в българското девическо училище в Одрин. През 1899-1900 г. по настояване на ВМОРО Антон Кецкаров е преместен в родния си Охрид, където е директор на българските училища. След Илинденско-Преображенското въстание, в което взима участие, живее в България и работи като учител в Добрич, Каварна и Сливен. През 1908 г., след Младотурската революция се завръща в Македония и работи като учител в Битоля. В 1911 г. е един от основателите на местната структура на културно-просветното дружество \"Българска Матица \", чието седалище е в Цариград. В 1912 г., преследван от турските власти, отново бяга в България, където за кратко е учител в Дупнишката девическа педагогическа гимназия. Участва в Балканската война в състава на Седма Рилска дивизия. През 1913 г. прави опит да се завърне в Битоля като преподавател в девическата прогимназия, но е прогонен от сърбите. По-късно за кратко е учител в Пиринска Македония. От февруари 1916 г. е директор на прогимназията в Битоля, но през ноември същата година е принуден заедно с голяма част от местната интелигенция да избяга поради завземането на града от войските на Съглашението. През 1917 година за кратко е гимназиален учител в Скопие. Изживява тежко крушенията на България и необходимостта от постоянна смяна на дома си и през голяма част от времето между 1918 -1921 г. е болен. По това време е пенсионер и живее в нововъзникналия Софийски квартал \"Модерно преградие\", за чието благоустрояване полага немалко усилия. През 1922 г. Антон Кецкаров е инициатор за създаването на местното културно-просветно и благотворително дружество \"Св. св. Кирил и Методий\", което през 1932 г. прераства в читалище, съществуващо и до днес. След прогонването на сръбските власти от Македония през 1941 г. Антон Кецкаров се завръща в родния си град, заедно със съпругата си Екатерина и един от синовете си, скулптора Методи Кецкаров. На 30 януари 1945 г. умира. Погребан е до църквата \"Св. Константин и Елена\" в Охрид.\r\n1849 г.\r\nРоден е Стефан Иванов Кисьов - български военен деец, русофил, полковник. Завършва Одеското пехотно училище. Участник е в Сръбско-турската война (1876 г.) и Руско-турската война (1877-1878 г.), където е командир на знаменосна рота в Трета дружина на българското опълчение. Воюва при Стара Загора, Шипка и Шейново. Особена храброст проявява при спасяването на Самарското знаме. През Сръбско-българската война (1885 г.) командва 2. пехотен Струмски полк и Брезнишкия отряд. Уволнен е дисциплинарно по време на Стамболовия режим. Автор е на мемоарни съчинения. Умира на 24 ноември 1915 г.На тази дата умират: \r\n1995 г.\r\nУмира Людмил Димитров Кирков - български режисьор. Роден е на 14 декември 1933 г. Завършва ВИТИЗ през 1953 г. Режисьор е на: “Последният рунд” (1961 г.), “Краят на една ваканция” (1965 г.), “Шведски крале” (1968 г.), “Не се обръщай назад!” (1971 г.), “Момчето си отива” (1972 г.), “Произшествие на тихата улица” (тв, 1973 г., съвместно с Владислав Икономов), “Селянинът с колелото” (1974 г.), “Не си отивай” (1976 г.), “Матриархат” (1977 г.), “Кратко слънце” (1979 г.), “Оркестър без име” (1982 г.), “Равновесие” (1983 г.), “Не знам, не чух, не видях” (1984 г.), “Петък вечер” (1987 г.), “София” (док., 1989 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.12", "title": "Денят 12 декември в българската история"}
{"url": "http://www.focus-news.net/news/2017/12/12/2466363/die-welt-gsdp-razglezhda-nov-model-za-koalitsiya-v-germaniya.html", "text": "С оглед на съпротивата срещу нова голяма коалиция, Германската социалдемократическа партия (ГСДП) разглежда напълно нова форма на управление във ФРГ, отбелязва националният ежедневник Die Welt.\r\nСлед заседание на фракцията, проведено във вечерните часове на понеделник, председателят на ГСДП Мартин Шулц обясни, че става въпрос за проект, който предвижда в коалиционния договор между партиите в бъдещото правителство да бъде заложено изпълнението само на основни точки. Всички останали ще бъдат представяни за обсъждане и договаряне в Бундестага. Това ще позволи създаването на променящи се мнозинства в германския парламент (т.нар. КоКо, коалиция на сътрудничеството). Тереза Герова", "date": "2017.12.12", "title": "Die Welt: ГСДП разглежда нов модел за коалиция в Германия"}
{"url": "http://www.focus-news.net/news/2017/12/12/2466364/priemni-na-obshtinskite-savetnitsi-ot-gerb-v-plovdiv-do-14-dekemvri-2017-g.html", "text": "Общинският съветник от  ГЕРБ в Общински съвет – Пловдив, Иван Вичков ще приема граждани днес от 16.00 до 18.00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”. Това съобщиха от пресцентъра на партията. \r\nВ сряда, 13-ти декември 2017 г., ще се проведат приемни с граждани на общински от  ГЕРБ в Общински съвет - Пловдив, както следва:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\nВ четвъртък, 14-ти декември 2017 г. общинските съветници от  ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2017.12.12", "title": "Приемни на общинските съветници от ГЕРБ в Пловдив до 14 декември 2017 г."}
{"url": "http://www.focus-news.net/news/2017/12/12/2466365/narodniyat-predstavitel-ot-bsp-za-balgariya-anton-kutev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от „БСП за България” Антон Кутев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10, етаж 1. Това съобщиха от пресцентъра на БСП – София. Срещата ще се проведе от 15.00 до 17.00 часа. Желаещите може да се запишат предварително на телефон 02/987 20 86.", "date": "2017.12.12", "title": "Народният представител от „БСП за България” Антон Кутев и общинският съветник Николай Николов ще проведат приемна за граждани"}
{"url": "http://www.focus-news.net/news/2017/12/12/2466366/der-spiegel-germantsite-pazyat-marki-na-stoynost-miliardi.html", "text": "Вече 16 г. гражданите на ФРГ плащат с европейската единна валута – евро. Въпреки това, в страната все още има банкноти и монети от старата германска марка, отдавна излязла от обръщение, отбелязва водещото издание Der Spiegel.\r\nСпоред Бундесбанк общата стойност на пазените марки, които не са сменени за евро, възлизат на над 12 млрд. Органът разкрива, че годишно са връщани банкноти и монети на стойност между 100 и 150 млн. германски марки. От Бундесбанк са уверени, че част от старите банкноти, които се предполага, че не са изтеглени, са изгубени, унищожени или разпродадени за частни колекции – включително и в чужбина.Тереза Герова", "date": "2017.12.12", "title": "Der Spiegel: Германците пазят марки на стойност милиарди"}
{"url": "http://www.focus-news.net/news/2017/12/12/2466367/denyat-12-dekemvri-v-svetovnata-istoriya.html", "text": "2016 г.\r\nБил Инглиш полага клетва като новия министър-председател на Нова Зеландия, наследявайки поста на Джон Кий.\r\n2016 г.\r\nПаоло Джентилони полага клетва като новия министър-председател на Италия, наследявайки на поста Матео Ренци.\r\n2016 г.\r\nФилипинският президент Родриго Дютер споделя, че лично е убил заподозрени престъпници, когато е кмет на град Давао.\r\n2015 г.\r\nВ Париж на конференция с 195 държави участнички е прието първото глобално споразумение за борба срещу затоплянето на климата и климатичните промени.\r\n2014 г.\r\nMicrosoft обявява предстоящото си представяне на версията на Windows 10 за потребители за 21 януари.\r\n2013 г.\r\nВ Бангладеж се изпълнява смъртната присъда срещу ислямисткия лидер Абдул Кадир Молла.\r\n2012 г.\r\nСеверна Корея се присъединява към космическите държави след изстрелването на спътника Кванмьонсон-3 с ракета-носител „Инха-3“ („Млечен път - 3“). По този повод Европейският съюз заплашва Северна Корея с нови санкции.\r\n2011 г. \r\nВърховният съд на Папуа Нова Гвинея възстановява на поста министър-председател Томас Сомаре.\r\nКанада обявява, че се отказва от споразумението в Киото.\r\nС подкрепата на ислямистката партия Ан Нахда борецът за човешки права и лидер на лявата партия „Конгрес за републиката“ Монсеф Марзуки е избран за президент на Тунис. Денят бележи още началото на народната революция в Тунис.\r\n2002 г.\r\nВ Копенхаген, Дания, се провежда среща на Европейския съвет, която взема решение за разширяване на Европейския съюз с нови 10 държави, което да приключи през май 2004 г. За България и Румъния е приета \"пътна карта\" за механизмите на приемане и целева дата 2007 г.\r\n1993 г.\r\nНа референдум в Русия 58% одобряват проекта за нова конституция. Пратията на Владимир Жириновски взема най-много гласове на изборите за Държавната Дума.\r\n1984 г.\r\nПравителството на канадската провинция Онтарио забранява “щастливия час” в баровете – продажба на спиртни напитки с големи намаления.\r\n1982 г.\r\nИзвършена е най-голямата кражба в историята на Ню Йорк. 11 млн. долара са откраднати от сейфовете на компанията “Сентри”, извършваща инкасаторска дейност с бронирани автомобили.\r\n1979 г.\r\nВ Ормузкия пролив потъва английския танкер “Енерджи”, след като се пречупва на две. Той е най-големият плавателен съд потъвал някога – водоизместимостта му е 312 186 тона.\r\n1966 г.\r\nПървият автомобил “Москвич-408” е произведен в Ижевския завод.\r\n1963 г.\r\nКения получава независимост.\r\nРепублика Кения е държава в Източна Африка, заема земите между Индийския океан, езерата Рудолф и Виктория, Етиопия, Уганда и Танганайка. Площта и е 582 643 кв. км. Населението на държавата през 1996 г. е 21 200 000 жители. Разделена е на 7 провинции. Столица - Найроби. Законодателен орган - Национално събрание. В икономиката на страната значителна роля играе чуждият капитал. Силно развит е международният туризъм. На територията на Кения са открити едни от най-старите представители на човешкия род. През XI-XV в. се появяват първите градове-държави. В 1497 г. идват португалците, след тях - германци и англичани. През 1895 г. става британски протекторат, а от 1920 г. - британска колония. През 1952-1956 г. избухва въоръжено антиколониално въстание. На 12 декември 1963 г. Кения получава независимост, обявена е за република през 1964 г. Президент от 1978 г. е Д. А. Мой (преизбран 1922 г.), който първоначално установява еднопартийно управление. От 1991 г. многопартийно управление. В края на декември 1992 г. в изборите за Национално събрание мнозинство печели партията на Даниел арап Мой. Кения е член на Общността, на Организацията за арабско единство (1964 г.). Член е на ООН (1963 г.).\r\n1962 г.\r\nДжон Кенеди изрича крилатата фраза “Светлина в края на тунела”. На пресконференция, проведена на 12 декември, на въпрос как може да оцени развитието на Виетнамската война Джон Кенеди отговаря, че поради трудността на водената партизанска тактика на война са нужни 10-11 души срещу един, особено в трудния южновиетнамски терен, така и че щатите не виждат светлината в края на тунела, но той самият не смята, че е по-тъмно отколкото преди една година - в някои отношения, твърди Кенеди, е дори по-светло.\r\nДжон Фицджералд Кенеди е президент на САЩ (1961-1963 г.), от Демократическата партия. Роден е през 1917 г. В периода 1941-1945 г. е морски офицер, от 1947 г. до 1961 г. - конгресмен. Провежда социално-икономически реформи, поддържа движението за граждански права на афроамериканците, но среща съпротива от страна на Конгреса. Повишава ядрения потенциал на САЩ. Подготвя държавата с въоръжени сили за бъдещи локални конфликти. Ориентира се към политика на намаляване на напрежението в отношенията със СССР, намира дипломатически изход от Карибската криза. Убит е в Далас през 1963 г.\r\n1959 г.\r\nПо време на 14-ата сесия на Общото събрание на ООН се приема резолюция за създаване на Комитета за използване на космическото пространство за мирни цели.\r\n1956 г.\r\nСамолет на канадските авиолинии, извършващ полет между Ванкувър и Торонто се взривява 50 минути след излитането си. Загиват 62-ма пътници.\r\nООН изисква незабавното изтегляне на съветските части от Унгария, където са навлезли за да защитят правителството на страната и да потушат вълната от протести.\r\nПо време на Унгарската революция от 1956 г., правителството ръководено от Имре Наги обявява оттеглянето на Унгария от Варшавския договор. В отговор, съветски войски нахлуват в Унгария и смазват бунта за две седмици.\r\n1955 г.\r\nВ Англия е патентован кораб на въздушна възглавница. Идеята на Кристофър Кокерел е да конструира моторно превозно средство, което да се предвижва по вода върху въздушна струя. За да провери на практика изобретението си, той използва две тенекиени кутии с различен диаметър като ги поставя една в друга, след което с помощта на сешоар осигурява притокът на въздух в тях.\r\nКристофър Кокерел е роден през 1910 година. До 1935 г. работи към радио компания за проучвания. От 1935 г. до 1951 г. работи за телеграфната компания Маркони. По време на военните години Кристофър Кокерел в екип с други специалисти от компанията Маркони разработват радара. Докато работи за телеграфната компания Кокерел патентова 36 свои изобретения.\r\n1947 г.\r\nВ Москва е основан заводът за вертолети “Миля”.\r\n1943 г.\r\nФелдмаршал Ромел е назначен за командващ на “Атлантическия вал” - немската система за отбрана в Нормандия.\r\n1942 г.\r\nВ Берлин е открита възстановената след английски бомбандировки опера.\r\n1941 г.\r\nАнглийският крайцер “Рипалс” и линейния кораб “Принцът на Уелс” са унищожени от японски самолети край бреговете на Индонезия.\r\n1925 г.\r\nВ САЩ отваря врати хотел “Мотел”, давайки впоследствие название на всички мотели.\r\n1919 г.\r\nЧервената армия превзема град Харков (Украйна).\r\nЧервена армия е едно от названията на въоръжените сили на Съветския съюз. Създадена е на 23 февруари 1918 г. До 1946 г. носи названието Работническо селска червена армия (РККА), след това преименувана в Съветска армия.\r\n1917 г.\r\nВ Модан (Франция) при катастрофа на влак, превозващ френски войници, загиват 543 души.\r\n1916 г.\r\nВ хода на Първата световна война Германия и Австро-Унгария отправят нота за прекратяване на войната, подкрепена от България, но отхвърлена от Антантата.\r\n1915 г.\r\nСъстои се първия полет на изцяло метален самолет, построен от немската фирма \"Хуго Юнкерс\".\r\nКомпанията е създадена от авиоконструктора Х. Юнкерс през 1919 г. Същото име носят и произвежданите от нея самолети. През II световна война особено известни са пикиращите бомбардировачи Ю-87, бомбардировачите Ю-88, транспортните самолети Ю-13, Ю-52, Ю-90. В българските въздушни войски се използват Ю-87 “Щука” и Ю-52 “Сова”.\r\n1913 г.\r\n\"Джоконда\" на Леонардо да Винчи е върната в Лувъра в Париж, две години след като е открадната.\r\n\"Джоконда\" е най-прочутата картина на Леонардо да Винчи. Представя портрета на Мона Лиза, съпруга на флорентинеца Франческо дел Джокондо. Леонардо да Винчи работи 4 години над нея. Френския крал Франсоа I я откупва за 12 000 ливри.\r\nКартината Мона Лиза е била открадната на 22 август 1911 г. На 12 декември 1913 г. Винченцо Перуджия докато се опитва да продаде картината в Флоренция е арестуван.\r\n1906 г.\r\nОскар Щраус става първия евреин в правителството на САЩ.\r\n1901 г.\r\nИталианецът Гулиелмо Маркони изпраща първия трансатлантически сигнал, получен в Нюфаундленд.\r\nГулиелмо Маркони е италиански радиотехник и предприемач. Роден е на 25 април 1874 г. Като ученик се интересува от действието на електромагнитните вълни и изучава Морзовата азбука. Отива в Англия (юли 1896 г.), където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация (през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Умира от инфаркт на 20 юли 1937 г. в Рим. Докато трае погребението му, радиостанциите в света прекъсват предаванията си и за 2 минути радио ефирът е изпълнен с тишина.\r\n1897 г.\r\nВъв вестник “Ню Йорк Джърнал” се появяват комиксите “Братя Катценхамер” - най-дългата поредица комикси в света.\r\n1870 г.\r\nДжоузеф Рейни става първия чернокож в Камарата на представителите на САЩ.\r\n1800 г.\r\nВашингтон става столица на САЩ. Новата столица е разположена на Атлантическото крайбрежие, пристанище на река Потомак. Вашингтон е основан през 1791 г. Наречен в чест на първия президент на САЩ Джордж Вашингтон. През 1814 г. изгорен от англичаните и построен отново.\r\n1787 г.\r\nПенсилвания става втория щат от Американския съюз.\r\n1653 г.\r\nВ Англия е разпуснат Краткия парламент. Властта е предадена на О. Кромуел.\r\nКромуел е деец на буржоазната революция от ХVII в., ръководител на индепендентите. През 1640 г. е избран в Дългия парламент. Оливър Кромуел е един от главните организатори на парламентарната армия, която удържа победа над кралската армия в Първата (1642 г. –1646 г.) и Втората (1648 г.) гражданска война. Опирайки се на армията, изгонва от парламента презвитерианите през 1648 г., съдейства за провъзгласяването на републиката през 1649 г. От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим.На тази дата са родени: \r\n1915 г.\r\nРоден е Франк Синатра – американски певец и киноактьор. Като певец Синатра дебютира през 1937 г. с “Хоубоукън фоул”. През 1937 г. записва първата си плоча в Балтимор. Утвърждава се като солист на “Томи Дорси биг бенд” (1940-1942 г.). Работи с първокласни оркестри и аранжори: Хари Джеймз, Каунт Бейзи, К. Джоунз, Бъди Рич, Били Мей, Нелсън Ридъл и др. Синатра се превръща в първата суперзвезда на попмузиката. Поддържа популярността си в продължение на 50 години. Избрани негови албуми са “In the Wee Small Hours”, “Songs for Swingin’ Lovers” , “Come Fly with Me”, “Only the Lonely”, “Come Dance with Me”, “Nice’n’ Easy”, “Ring-a-Ding Ding”, “Sinatra and Basie”, “September of My Years”, “Sinatra - A Man and his Music”, “Sinatra at the Sands”, “That’s Life” , “Frank Sinatras’s Greatest Hits”, Vol. I, Vol. II, “My Way”, “Ol’ Blue Eyes is Black”, “Sinatra - The Man Down”, “The Dorsy/Sinatra Sessions - 1940-1942”, “L. A. is my Lady”. В киното работи от 1941 г.- “Нощите на Лас Вегас”. Снима се в мюзикъли, психологически драми, уестърни, приключенски филми. Получава “ Оскар” за ролите си в филмите “Домът, в който живея” и “Сега и за вечни времена”. Опитва силите си и в режисурата с “Само храбрец”. Синатра участва в “Човекът със златната ръка” , “Около света за 80 дни”, “Висшето общество”, “Момчета и кукли”, “Гордост и страст”, “Дупка в главата”, “Канкан”, “Четворката от Тексас”, “Списъкът на Адриан Месенджер”, “Детективът”, “Първият смъртен грях”, “Рали Конънбойл II”. Умира на 14 май 1998 г.\r\n1905 г.\r\nРоден е Василий Семьонович Гросман - руски писател. През II световна война (1941-1945 г.) е военен кореспондент на \"Красная звезда\" и публикува серия очерци на военна тематика. Автор е на сборник с разкази: \"Щастие\" (1935 г.), \"Четири дни\" (1936 г.), \"Разкази\" (1936 г.), \"Живот\" (1943 г.) и др., на повести: \"Глюкауф\" (1934 г.), \"Безсмъртен народ\" (1942 г.), на романи: \"Степан Калчугин\" (в 4 части, 1937-1940 г.), \"За справедливото дело\" (1952 г.), на публицистични книги: \"Направление на главния удар\" (1942 г.), \"Треблинският ад\" (1944 г.), \"Сталинград\" (1943 г.), на пиесата \"Ако вярваме на питагорейците\" (1946 г.) и др. Умира на 14 септември 1964 г. в Москва.\r\n1821 г.\r\nРоден е Гюстав Флобер - френски писател. Завършва Руанския лицей и постъпва в юридическия факултет на Парижкия университет. През 1844 г. прекъсва обучението си в поради нервно заболяване и се заселва в имението си, където живее до смъртта си. В Круасе Флобер създава основните си произведения. Първите му литературни опити са повестите “Мемоари на безумците” и “Ноември”. През 1857 г. излиза романът “Мадам Бовари. Провинциални нрави” - плод на 6-годишен труд и шедьовър на световната литература. Властите определят книгата като “безнравствена” и дават нейния автор под съд. През 1858 г. Флобер пътешества из Алжир и Тунис, където събира материали за романа “Саламбо”. Следващият му роман “Възпитание на чувствата” е посветен на съвременните френски събития: революцията от 1848 г. и нейното поражение и установяването на диктатурата на Наполеон III 1851 г. През 1874 г. писателят публикува поемата в проза “Изкушението на св. Антоний”. Творческия му път завършват “Три повести” и романът “Бувар и Пекюше”. Флобер съставя неголям по обем сатиричен “Лексикон на азбучните истини”. Умира на 8 май 1880 г.\r\n1766 г.\r\nРоден е Николай Михайлович Карамзин - руски писател, публицист и историк. Получава образование в частен пансион в Москва, където учи до 1783 г. Посещава лекции в Московския университет. Върху формирането на мирогледа и литературните схващания на Карамзин влияят философията на Просвещението и творчеството на английски и немски писатели сантименталисти. Той публикува множество преводи и оригиналната повест “Евгений и Юлия” (1789 г.) в сп. “Детско четене за сърцето и разума”. Сближава се с руски масони от обкръжението на Н. И. Новиков, но скъсва с тях през 1789 г. и пътешества из Западна Европа. След завръщането си в Русия издава “Московски журнал” (1791 г.-1792 г.), в който публикува - “Писма на руския пътешественик”, повестите “Лиодор”, “Бедната Лиза”, “Наталия - болярската дъщеря” и др. При царуването на Павел I е принуден да не публикува нищо. След смъртта му обнародва в своето сп. “Вестник на Европа” умерена консервативна програма. Издава 18-томна “История на Русия”, която е нов етап в развитието на дворянското направление в руска историческа наука. Историческата концепция на Карамзин се превръща в официална концепция на Руската империя. Умира на 3 юни 1826 г. в Петербург.На тази дата умират: \r\n2002 г.\r\nУмира Николай Михайлович Амосов - украински хирург, академик в Украинската академия на науките (1969 г.), член кореспондент е на АМН (1961 г.), лауреат на Ленинска премия (1961 г.) . Роден е на 6 декември 1913 г. С името му е свързан един от най-големите скандали в историята на БНТ - на 25 декември 1988 г. дава интервю за \"Всяка неделя\", в което заявява, че най-омразният лозунг за него е \"Да живее диктатурата на пролетариата\" - предаването е спряно. Основните му трудове са по сърдечносъдова хирургия, хирургия на белия дроб, биологична и медицинска кибернетика. Автор е на книгата \"Мисли и сърце\" (1965 г.) и на много други.\r\n1963 г.\r\nУмира Теодор Хейс - германски политик, президент на ФРГ (1949-1959 г.). Роден е на 31 януари 1884 г. в Бракенхайм. Учи политическа икономия и история на изкуството в Мюнхенския и Берлинския университет. През 30-те години сътрудничи на различни вестници и списания. Депутат е в райхстага от Германската демократична партия (1924-1928 г., 1930-1933 г.). Той е един от основателите и председателите (1948-1949 г.) на Свободната демократична партия.\r\n1939 г.\r\nУмира Дъглас Феърбанкс (псевдоним на Дъглас Елтън Томас Улман) - американски актьор и продуцент. Роден е на 23 май 1883 г. През 1904-1914 г. работи в театъра. През 1915 г. дебютира при Грифит във филма “Агънцето”. През 1917 г. става продуцент на своите филми и през 1919 г. с Чаплин, Грифит и Мери Пикфорд създава компанията “Юнайтед артистс”. Най-големите си успехи Феърбанкс постига до началото на 30-те години на ХХ в. Филми: “Американецът” (1916 г.), “Съвременният мускетар” (1917 г.), “Пътешествие до луната” (1917 г.), “Негово величество американецът” (1919 г.), “Знакът на Зоро” (1920 г.), “Тримата мускетари” (1921 г.), “Робин Худ” (1922 г.), “Багдадският крадец” (1924 г.), “Черният пират” (1926 г.), “Желязната маска” (1928 г.), “Укротяване на опърничавата” (1929 г.), “Пътешествие до Луната” (1931 г., звукова версия), “Около света за 80 минути с Дъглас Феърбанкс” (1932 г.), “Мистър Робинзон Крузо” (1934 г.), “Частният живот на Дон Жуан” (1934 г.). С навлизането на звуковото кино Дъглас Феърбанкс се оттегля (от 1935 г.). Той е автор или съавтор на сценариите на повечето от своите филми. През 1939 г. получава специален “Оскар” за цялостен принос в развитието на киноизкуството.\r\n1777 г.\r\nУмира Албрехт Халер - швейцарски медик, естествоизпитател, поет. Роден е на 16 октомври 1708 г. в Берн. Получава образование в Тюбингенския и Лайденския университет. През 1727 г. е доктор по медицина, професор в Гьотингенския университет (1736-1753 г.), където създава театър и ботаническа градина, основава в Гьотинген (1751 г.) Кралското научно дружество и е избран за негов първи президент. Предлага систематизация на растенията, основана на строежа на плода и външния вид на растението. Изучавайки ембриогенезата на птиците, се опитва да обоснове теорията на преформацията. В областта на физиологията експериментално установява свойствата на мускулните влакна. Внася редица допълнения към учението на У. Харви, уточнява връзката между различните звена от системата на кръвообращението. В поетичното си творчество Халер е типичен представител на ранното Просвещение. Поемата му “Алпи” (1729 г., изд. 1732 г.) е написана в жанра на описателно-дидактичната пейзажна поезия. Издава сборници: “Швейцарски стихове” (1732 г.), романите “Узонг” (1771 г.), “Алфред, крал на англосаксите” (1773 г.), “Фабий и Катон” (1774 г.), философската поема “За произхода на злото” (1734 г.).\r\n1766 г.\r\nУмира Йохан Кристоф Готшед - германски писател и критик. Роден е на 2 февруари 1700 г. в Кьонигсберг. Представител е на ранното немско Просвещение. Издава нравоучителни ежеседмичници. Убеден привърженик е на класицизма. Обявява се за ясност и правдоподобие. Основните му критични произведения са: \"Опит за критическа поетика на немците\" (1730 г.), \"Немският театър, съгласно правилата на древна Гърция и Рим\" (т. I-VI, 1741-1745 г.). Превежда на немски език произведения на П. Корней, Ж. Расин, Ж. Молиер и др. Автор е на стихотворения, на трагедията \"Умиращият Катон\", но е известен главно като критик, чието голямо влияние допринася за издигане на немската писменост и особено на немския театър.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.12", "title": "Денят 12 декември в световната история"}
{"url": "http://www.focus-news.net/news/2017/12/12/2466368/ivo-prokopiev-zaporite-na-konpi-sa-grubo-pogazvane-na-zakona-i-faktite.html", "text": "Запорите на Комисията за отнемане на незаконно придобито имущество (КОНПИ) са грубо погазване на закона и фактите. Това се посочва бизнесменът и съиздател на \"Капитал\" и \"Дневник\" Иво Прокопиев в позиция, изпратена до медиите. Агенция „Фокус“ публикува позицията без редакторска намеса:\r\nПо темата днес ще се състоят две пресконференции в Националния пресклуб на БТА - едната ще дадат от Комисията за отнемане на незаконно придобито имущество (КОНПИ), а другата Иво Прокопиев.", "date": "2017.12.12", "title": "Иво Прокопиев: Запорите на КОНПИ са грубо погазване на закона и фактите"}
{"url": "http://www.focus-news.net/news/2017/12/12/2466369/plovdivskiyat-mitropolit-nikolay-shte-osveti-paraklis-na-imeto-na-sv-spiridon.html", "text": "В днешния ден, в който Православната църква прославя св. Спиридон, епископ Тримитунтски, Чудотворец. Негово Високопреосвещенство Пловдивският митрополит Николай ще освети нов параклис на името на светеца, предаде репортер на Агенция \"Фокус\". След това митрополит Николай ще оглави архиерейска света Литургия от 09:00 часа в храм „Св. преп. Петка” в град Пловдив. \r\nНикола ПETKOВ", "date": "2017.12.12", "title": "Пловдивският митрополит Николай ще освети параклис на името на св. Спиридон"}
{"url": "http://www.focus-news.net/news/2017/12/12/2466370/mvr-edin-chovek-e-zaginal-a-17-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 17 са ранени при катастрофи през изминалото денонощие. Това съобщиха от пресцентъра на МВР. Общо в страната са станали 18 произшествия. В София са регистрирани 64 леки и три тежки пътни инцидента. При тях трима души са пострадали.", "date": "2017.12.12", "title": "МВР: Един човек е загинал, а 17 са ранени при катастрофи през изминалото денонощие"}
{"url": "http://www.focus-news.net/news/2017/12/12/2466371/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм, съобщиха от пресцентъра на Столична община. Във връзка със заснемане на филм се забраняват престоят и паркирането от 08.30 до 19.30 часа в следните участъци:\r\n- на ул. „Анджело Ронкали” между бул. „Евлоги и Христо Георгиеви” и ул. „Проф. Асен Златаров”; \r\n- на ул. „ Проф. Асен Златаров” между бул. „Янко Сакъзов” и ул. „Оборище”; \r\n- на ул. „Оборище” между бул. „Евлоги и Христо Георгиеви” и ул. „Проф. Асен Златаров”.", "date": "2017.12.12", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2017/12/12/2466372/pernik-narodnite-predstaviteli-ot-gerb-organizirat-priemen-den-za-grazhdani.html", "text": "Народните представители от ГЕРБ - Перник Красимир Велчев и д-р Александър Александров организират приемен ден за граждани, съобщиха от пресцентъра на партията. Срещата ще проведе от 11.00 часа в централния офис на ГЕРБ в Перник, на ул „Търговска“ 30.\r\nЗаписвания на място или на тел. 0884 80 05 30.", "date": "2017.12.12", "title": "Перник: Народните представители от ГЕРБ организират приемен ден за граждани"}
{"url": "http://www.focus-news.net/news/2017/12/12/2466373/zaklyuchitelno-sabitie-za-predstavyane-na-rezultatite-ot-izpalnenieto-na-programa-bg08-kulturno-nasledstvo-i-savremenni-izkustva-shte-se-provede-v-galeriya-sredets-v-sofiya.html", "text": "От 09.30 часа в галерия „Средец” на Министерството на културата в София ще се проведе заключително събитие за представяне на резултатите от изпълнението на програма БГ08 „Културно наследство и съвременни изкуства“. Това съобщиха от пресцентъра на министерството.\r\nЦелта на събитието е запознаване на обществеността и заинтересованите страни с дейностите по проектите и въздействието на постигнатите резултати, както и да се подчертае доброто партньорство между Министерство на културата, Националното координационно звено, Офиса на финансовия механизъм и представителите на страните донори. Ще бъдат представени изпълнените проекти, постигнатите индикатори, както и резултатите от изложбата „Легенди в злато. Тракийски съкровища от България” в Берген. \r\nСъбитието ще бъде открито от министъра на културата Боил Банов, който е и ръководител на програмния оператор на програма БГ08 „Културно наследство и съвременни изкуства“. Поканени за участие са представители на Посолството на Кралство Норвегия, Офиса на финансовия механизъм, Националното координационно звено, представителите на страните донори, бенефициентите по програмата, участници в проектите, както и представители на медиите.", "date": "2017.12.12", "title": "Заключително събитие за представяне на резултатите от изпълнението на програма БГ08 „Културно наследство и съвременни изкуства“ ще се проведе в галерия „Средец” в София"}
{"url": "http://www.focus-news.net/news/2017/12/12/2466374/plovdiv-apelativniyat-sad-shte-zasedava-po-deloto-sreshtu-13-te-imami-za-razprostranenie-na-radikalen-islyam.html", "text": "Апелативният съд в Пловдив ще заседава от 09.30 часа по делото за разпространение на радикален ислям срещу 13 имами, сред които е и Ахмед Муса. По време на съдебното заседание ще бъде гледана петорна експертиза с обем от над 440 страници, назначена от Апелативния съд по указание на Върховния касационен съд (ВКС).„Фокус“ припомня: \r\nДелото се разглежда отново от Апелативния съд в Пловдив, след като бе върнато от ВКС. Ахмед Муса Ахмед беше признат за виновен от Пазарджишкия окръжен съд през март 2014 година по три престъпления по Наказателния кодекс: за проповядване на антидемократична идеология, за членство в организация, която си е поставила за цел разпространението на антидемократична идеология (Ал Уакф ал Ислями) и за проповядване на омраза на религиозна основа. Пловдивският апелативен съд потвърди присъдата и увеличи наказанието на Ахмед Муса на две години затвор, ВКС отмени присъдата и върна делото за разглеждане от друг състав.", "date": "2017.12.12", "title": "Пловдив: Апелативният съд ще заседава по делото срещу 13-те имами за разпространение на радикален ислям"}
{"url": "http://www.focus-news.net/news/2017/12/12/2466375/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във вторник във връзка с подмяна на спирателен кран на ул. „Никола Й. Вапцаров“ в кв. „Михайлово“ в Банкя се налага спиране на водоподаването от 10:00 до 20:00 часа на клиентите на „Софийска вода”, живеещи по ул. „Персенк“; ул. „Майор Коста Паница“ от ул. „Персенк“ до ул. „Люлин“; ул. „Родина“, ул. „Захари Стоянов“, ул. „Георги Бенковски“; ул. „Александър Стамболийски“ от ул. „Никола Вапцаров“ до ул. „Христо Смирненски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв вторник във връзка с подмяна на сградно водопроводно отклонение на ул. „Мими Балканска“ в кв. „Христо Ботев“ се налага спиране на водоподаването от 9:30 до 17:30 часа на клиентите на „Софийска вода”, живеещи по ул. 511, ул. „Георги Спасов“, ул. „Мими Балканска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мими Балканска“ пред №58.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Димитър Кантакузин“ вилна зона „Киноцентър“, се налага спиране на водоподаването от 9:00 до 21:00 часа на клиентите на „Софийска вода”, живеещи по ул.“ Димитър Кантакузин“, ул. „Стилян Чилингиров“ № 2 и № 4 и ул. „Гена Димитрова“ № 21 и № 23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Кантакузин“ ъгъла с ул. „Чемшир“. След възстановяване на водоснабдяването е възможно временно повишаване мътността на водата.\r\nВъв вторник във връзка с подмяна на водомерен възел на ул. „Елемаг“ в жк. „Изгрев“ се налага спиране на водоподаването от 10:30 до 17:30 часа на клиентите на „Софийска вода”, живеещи по ул. „Елемаг“ №6 и Частно училище „Дойче шуле“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елемаг“ №6.\r\nВъв вторник във връзка с изграждане на сградно водопроводно отклонение на ул. „Несебър“ в кв. „Факултета“ се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Несебър“ от ул. „Суходолска“ до парк „Западен парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ ъгъла с ул. „Суходолска“.\r\nВъв вторник във връзка с подмяна на спирателен кран на ул. „Войводина могила“ в кв. „Княжево“ се налага спиране на водоподаването от 9:30 до 14:00 часа на клиентите на „Софийска вода”, живеещи по ул. „Люлински път“ от ул. „Войводина могила“ до ул. „Сърнела“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински път“. \r\nВъв вторник във връзка с разкриване на уличен водопровод на ул. „Бръшлян“ в с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи по ул. „Бръшлян“ от ул. „Ридо“ до ул. „Самоковски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бръшлян“ ъгъла с ул. „Ридо“.", "date": "2017.12.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/12/2466376/die-zeit-frantsiya-e-domakin-na-sreshtata-na-visoko-ravnishte-edna-planeta.html", "text": "Във вторник, 12 декември, във френската столица Париж ще се проведе срещата на високо равнище „Една планета“, в която ще вземат участие около четири хиляди души, отбелязва германският национален ежедневник Die Zeit.\r\nДомакин на събитието ще бъде държавният глава Еманюел Макрон, който се надява да постигне обрат в политиката на САЩ в областта на климата. В навечерието на срещата в Париж, френският президент подчерта, че американският му колега Доналд Тръмп има „историческа отговорност“ и изрази увереност, че през следващите години – или дори месеци, Вашингтон ще преосмисли отношението си към политиката в областта на климата. Макрон отхвърли възможността за предоговаряне на Парижкото споразумение за климата със САЩ, но увери, че е готов да ги „върне“ обратно, ако изявят желание. \r\nНа събитието във френската столица се очаква да присъстват световни лидери – както политически, така и от бизнеса. Сред обявените имена в списъка с участниците са тези на британския премиер Тереза Мей, бившия президент на Световната банка Джим Йон Ким, американския милиардер Бил Гейтс и бившия кмет на Ню Йорк Майкъл Блумбърг. Представители от около 100 държави ще отговорят на въпросите: Как може по-добре да се финансира защитата на климата? Как може по-добре да се интегрира частният сектор?\r\nСрещата на върха „Една планета“ ще се проведе на втората годишнина от подписването на историческото Парижко споразумение за климата. Този път обаче форумът на високо равнище не се провежда от егидата на ООН. \r\nКанцлерът на ФРГ Ангела Меркел  ще отсъства – Берлин ще бъде представляван от федералния министър на околната среда Барбара Хендрикс. Тя настоява за по-голямо участие на финансовия сектор в усилията за опазването на климата. „За разлика от класическите преговори за климата, в Париж ще участват не само представители на държавите, но и на компаниите и бизнеса“, подчерта Хендрикс преди откриването на срещата, допълвайки, че целта е да бъдат привлечени инвестиции.Тереза Герова", "date": "2017.12.12", "title": "Die Zeit: Франция е домакин на срещата на високо равнище „Една планета“"}
{"url": "http://www.focus-news.net/news/2017/12/12/2466377/tsik-organizira-provezhdaneto-na-simulatsii-na-distantsionno-elektronno-glasuvane.html", "text": "От 10.00 часа в зала „София“ на Гранд хотел София, ет. 2, Централната избирателна комисия (ЦИК) на Република България организира провеждането на симулации на дистанционно електронно гласуване. В изпълнение на § 145, ал. 3 от Преходните и заключителни разпоредби на Закона за изменение и допълнение на Изборния кодекс ЦИК трябва да проведе три симулации на дистанционно електронно гласуване до края на 2017 г. Това съобщиха от пресцентъра на ЦИК.\r\nСимулациите са различен процес от експерименталното дистанционно електронно гласуване, което е предвидено да се проведе през 2018 г. на три последователно произведени избори, включително частични избори, съгласно § 145, ал. 1 и 2 от Преходните и заключителни разпоредби на Закона за изменение и допълнение на Изборния кодекс.\r\nСистемата за дистанционно електронно гласуване е разработена от „Информационно обслужване“ АД съгласно договор, сключен с ЦИК. Разработената система за целите на симулациите е съобразена с разпоредбите на Изборния кодекс. Ще се проведат последователно три симулации, както следва: за избори за членове на Европейски парламент, за избори за народни представители и за избор на кмет на община, като помежду им е предвидено кратко технологично време. \r\nСимулациите ще се реализират в зала с определен брой предварително регистрирани участници, сред които членове на Централната избирателна комисия, представители на различни институции, ангажирани с изборния процес, журналисти, неправителствени организации и др.", "date": "2017.12.12", "title": "ЦИК организира провеждането на симулации на дистанционно електронно гласуване"}
{"url": "http://www.focus-news.net/news/2017/12/12/2466378/sliven-dvama-dushi-sa-zaginali-a-petima-sa-postradali-sled-udar-na-avtobus-s-rabotnitsi-v-darvo-na-patya-sokol-elenovo.html", "text": "Двама души са загинали, след като автобус с работници се е ударил в дърво на пътя между селата Сокол и Еленово. Това съобщиха от пресцентъра на МВР . Тежкият пътен инцидент е станал към 7.30 часа на пътя между селата Сокол и Еленово, община Нова Загора, област Сливен, където автобус с работници се е ударил в дърво край пътя. При инцидента двама са загинали, по първоначални данни - шофьорът и един и  от пътниците. Още петима са откарани в болница в Нова Загора за установяване на състоянието и оказване на медицинска помощ. На мястото на произшествието са екипи на „Пътна полиция“ и Спешна помощ, извършва се оглед. Движението не е затруднено.", "date": "2017.12.12", "title": "Сливен: Двама души са загинали, а петима са пострадали след удар на автобус с работници в дърво на пътя Сокол-Еленово"}
{"url": "http://www.focus-news.net/news/2017/12/12/2466379/xiv-mladezhki-ikonomicheski-forum-shte-se-provede-v-unss.html", "text": "От 10.00 часа в голямата конферентна зала на Университета за национално и световно стопанство (УНСС) ще се проведе 14-ото издание на тридневен Младежки икономически форум, организиран от Студентския съвет при УНСС. Тази година темата е „Българското председателство на Съвета на ЕС: възможности и заплахи“. Това съобщиха от пресцентъра на УНСС.\r\nГост-лектори на форума през първия ден ще бъдат столичният кмет Йорданка Фандъкова, вицепремиерът Томислав Дончев, заместник-министърът на образованието и науката Петър Николов и др.", "date": "2017.12.12", "title": "XIV Младежки икономически форум ще се проведе в УНСС"}
{"url": "http://www.focus-news.net/news/2017/12/12/2466380/sofiya-otstranena-e-avariyata-koyato-prekasna-toplopodavaneto-v-kvartalite-beli-brezi-strelbishte-krasno-selo-i-chasti-ot-kv-gotse-delchev.html", "text": "Отстранена е голямата авария, която остави четири столични квартала -„Бели брези“, „Стрелбище“, „Красно село“ и части от кв. „Гоце Делчев“, без парно почти цяло денонощие. Това съобщи за Агенция \"Фокус\" говорителят на \"Топлофикация София\" Елизабет Павлова. Топлоподаването е било възстановено в 05.00 часа тази сутрин. Павлова обясни, че е била сменена част от топлопровод, като ремонтът е продължил почти през цялата нощ. \r\nЛюба АЛЕКСИЕВА", "date": "2017.12.12", "title": "София: Отстранена е аварията, която прекъсна топлоподаването в кварталите „Бели брези“, „Стрелбище“, „Красно село“ и части от кв. „Гоце Делчев“"}
{"url": "http://www.focus-news.net/news/2017/12/12/2466381/poslanikat-na-rusiya-v-balgariya-n-pr-anatoliy-makarov-shte-otkrie-oborudvaniya-s-nova-tehnika-tsentar-za-ruski-ezik-v-su-sv-kliment-ohridski.html", "text": "Посланикът на Русия в България А. А. Макаров тържествено ще открие от 17.00 часа оборудвания с нова техника Център за руски език „Акад. В. В. Виноградов“ (кабинет 124) в Софийски университет „Св. Климент Охридски“. Това съобщиха от Посолството на Руската федерация в България. Посланикът ще проведе и протоколна среща с ректора на Софийския университет (СУ) проф. д-р Анастас Герджиков.\r\nСъбитието се организира във връзка с дарението, което Домът на Москва в София направи на Катедрата по руски език на СУ през ноември т.г.\r\nи е отворено за медиите.", "date": "2017.12.12", "title": "Посланикът на Русия в България Н ПР. Анатолий Макаров ще открие оборудвания с нова техника Център за руски език в СУ „Св. Климент Охридски“"}
{"url": "http://www.focus-news.net/news/2017/12/12/2466382/blagoevgrad-teatar-za-bebeta-shte-bade-predstaven-za-parvi-pat-v-grada.html", "text": "Театър за бебета ще бъде представен за първи път в Благоевград, съобщиха от пресцентъра на общината. С постановката „Ту тук, ту там“ най-малките зрители и техните родители ще имат възможност да бъдат част от Коледната програма на община Благоевград. Представлението ще бъде днес от 16.30 часа и на утре от 11.00 часа. „Ту тук, ту там“ е постановка за деца от 0 до 4 години, която е изпълнена с много цветове, музика и движения. Представлението ще ангажира вниманието на малките зрители, като ще ги забавлява с игра на кубчета и различни фигури. Този вид представления са се доказали като изключително успешни.", "date": "2017.12.12", "title": "Благоевград: Театър за бебета ще бъде представен за първи път в града"}
{"url": "http://www.focus-news.net/news/2017/12/12/2466383/ekathimerini-gratski-muzikalen-zhanr-be-vklyuchen-v-spisaka-na-yunesko-na-nematerialnoto-kulturno-nasledstvo.html", "text": "Гръцкият музикален жанр ребетико бе включен в Списъка на ЮНЕСКО за шедьоврите на нематериалното световно културно наследство в рамките на среща, проведена в Южна Корея, отбелязва електронното издание Ekathimerini.\r\nСъгласно официалното съобщение, ребетико е включено в списъка, защото съдържа „безценни препратки към обичаите, практиките и традициите на определен начин на живот, но преди всичко тази практика е жива музикална традиция със силен символичен, идеологически и артистичен характер\". ЮНЕСКО заяви, че признава „динамичния характер\" на ребетико и развитието му като \"мощен ориентир за колективната памет и идентичност на гърците\".\r\nМузиката и текстовете, характерни за ребетико, отразяват стремежите и етиката на маргинализираните класи и бежанци в Гърция в началото на XX век. С течение на времето и с помощта на талантливи композитори и изпълнитеи, ребетико се налага като доминиращ градски стил. Музикалният  съпровод включва струнни инструменти, включително бузука, баглама, китара и сантур.Тереза Герова", "date": "2017.12.12", "title": "Ekathimerini: Гръцки музикален жанр бе включен в Списъка на ЮНЕСКО на нематериалното културно наследство"}
{"url": "http://www.focus-news.net/news/2017/12/12/2466384/dobrich-narodnite-predstaviteli-ot-gerb-shte-provedat-sreshta-s-chlenove-na-damskata-organizatsiya-v-selo-vedrina.html", "text": "Народните представители от ГЕРБ - Добрич Даниела Димитрова и вицеадмирал Пламен Манушев ще проведат среща с членове на дамската организация в село Ведрина, съобщиха от пресцентъра на партията. Инициативата е предвидена за 12.00 часа.", "date": "2017.12.12", "title": "Добрич: Народните представители от ГЕРБ ще проведат среща с членове на дамската организация в село Ведрина"}
{"url": "http://www.focus-news.net/news/2017/12/12/2466385/sliven-koleden-bazar-e-razkrit-v-grada.html", "text": "Коледен базар е разкрит в Сливен. Той е разположен пред сградата на НТС на булевард „Цар Освободител“. Това съобщиха от пресцентъра на Община Сливен. Всяка вечер в района на базара звучи празнична коледна музика, а днес и 15 декември са предвидени участия на местни групи. Своя програма днес ще се представят певците от Школата за народно пеене „Славейче“ при Народно читалище „Христо Ботев – 1897“.\r\nЗа почитателите на поп и рок музиката на 15 декември от 17.30 часа със своя програма пред публиката ще излезе и Школа за поп и рок изпълнители „Ритъм“ при Военен клуб – Сливен.", "date": "2017.12.12", "title": "Сливен: Коледен базар е разкрит в града"}
{"url": "http://www.focus-news.net/news/2017/12/12/2466386/gabrovo-obedinenieto-na-zhenite-sotsialistki-v-bsp-organizira-diskusiya-za-problemite-sas-zavisimostite.html", "text": "Обединението на жените социалистки в БСП – Габрово за поредна година организира изява, посветена на Международния ден за елиминиране на насилието срещу жените - инициатива на ООН за премахване на насилието, упражнявано върху жени, съобщиха от пресцентъра на БСП. Инициативата е част от проект на габровските социалистки „Свят без насилие и зависимости“, който включва организиране на срещи в четирите общини на областта, на които се дискутират проблемите за зависимостите от психотропни вещества, алкохол и тютюнопушене и тяхната връзка с насилието върху жени. От 17.00 часа днес в залата на ИМКА – Габрово представители на НПО, учители и активистки на Обединението, заедно с народните представители Кристина Сидорова и Анелия Клисарова, ще продължат обсъждането на ефективността на действащия Закон за контрол на наркотичните вещества и прекурсорите и възможни добри практики за социално включване на жени и момичета, жертви на насилие, както и на младежи, употребяващи психотропни вещества.\r\nИнициативата на социалистките е в подкрепа на стремежа на ЕС да постави правата на жените в центъра на новите цели за устойчиво развитие, включително конкретни цели за премахване на насилието, свързано с пола, и на вредните практики срещу жените и момичетата. От януари 2016 г. вече се прилага и нов план за действие относно равенството между половете за периода 2016-2020 г., а борбата срещу всички форми на насилие над жени и момичета е една от приоритетните цели в Евросъюза.", "date": "2017.12.12", "title": "Габрово: Обединението на жените социалистки в БСП организира дискусия за проблемите със зависимостите"}
{"url": "http://www.focus-news.net/news/2017/12/12/2466387/the-local-sled-napadenieto-sreshtu-sinagoga-v-gyoteborg-politsiyata-razsledva-shoden-intsident-v-malmyo.html", "text": "Полицията в шведския град Малмьо разследва опит за палеж на еврейско място за преклонение в града – втори подобен инцидент, извършен в страната след решението на държавния глава на САЩ Доналд Тръмп да признае Ерусалим за столица на Израел, пише електронното издание The Local в местната си редакция. \r\nСъгласно представените данни, два горящи предмета са хвърлени срещу място за преклонение в еврейско гробище в града, който е третият по големина в скандинавското кралство. Говорителят на полицията в Малмьо Ларс Форстел поясни, че инцидентът се разследва „като опит за палеж\" и към настоящия момент мотивът за престъплението е неясен.\r\nНе са нанесени сериозни щети на постройката, няма и пострадали. Но еврейска организация в Малмьо е категорична, че инцидентът е „изключително сериозен\". „Подчертаваме ясно, че никога няма да приемем да бъдем подложени на заплахи и атаки\", се казва в изявлението на организацията. \r\nШведската полиция засили мерките за сигурност в цялата страна след нападението срещу синагога в Гьотеборг от събота, припомнят от редакцията. Тереза Герова", "date": "2017.12.12", "title": "The Local: След нападението срещу синагога в Гьотеборг – полицията разследва сходен инцидент в Малмьо"}
{"url": "http://www.focus-news.net/news/2017/12/12/2466388/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2017.12.12", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2017/12/12/2466389/ministar-neno-dimov-gotveniyat-protestat-na-zelenite-organizatsii-e-zashtoto-kategorichno-ne-zhelayat-razvitieto-na-ski-sporta-v-balgariya.html", "text": "Готвеният протестът на зелените организации е, защото категорично не желаят развитието на ски спорта в България. Това каза в предаването „Денят започва“ по БНТ министърът на околната среда и водите Нено Димов. „Шанс винаги има за втори лифт в Банско. Всички министри, които присъстваха на общественото обсъждане заявиха, че това е перспективата. От екологична гледна точка е много по-чисто да имаме електронно придвижване, отколкото с коли. Това е много по-добро екологично решение“, заяви Димов и допълни, че процесът е дълъг. Министърът увери още, че чистота на въздухът е национален приоритет и ще бъде сред основните теми по време на европредседателството. По думите му има съгласие за въвеждането на стандарти за битово отопление (твърди горива) и се надяват въвеждането да стане от следващия отоплителен сезон, но е труден въпросът за контрола. Идея е да се въведат по-рано еко стандартите за отоплителните тела като целта е 2020 година.\r\n„Имаме две страни с различни мнения. Предполагам, че протестът, които готвят зелените организации, е, защото те категорично не желаят развитието на ски спорта в България за разлика от тези, които ще протестират в Банско. Нормално е да има различни гледни точки, демокрацията е за това, това е един от инструментите, по които човек може да се опитва да прокара това желание“, коментира Димов. По думите му това е промяна спрямо закона, който действа в момента и който тече от доста години. Според него концесията е правена по закон от 2001 година, който е много несъвършен. „Това е първата такава концесия. Тя самата също има много сериозни неточности, които водят до конфликта в момента. Важни са изчистванията на тези неточности. Външната граница няма да се разширява. Остава непроменена. Вътрешно, каквото и да се иска да се направи, не може, защото то е просто инвестиционно намерение. Към днешна дата такива няма. Ако има, то трябва да мине през ОВОС, който да реши дали да ги разреши или не“, подчерта министърът и поясни, че планът за управление не дава право за строителство, сеч или каквото и да било, а строителство засяга ски съоръжение и лифтове. „Ако той бъде приет, дава само възможност да бъдат направено инвестиционни проучвания, които трябва да минат през цялата система за ОВОС, включително обществени обсъждания“, добави Димов. Според него колко дървета и дали ще бъде разрешено, това е въпрос на концесионното решение. „Ние трябва да се грижим за околната среда, а не да я оставим на произвол“, каза още Нено Димов.", "date": "2017.12.12", "title": "Министър Нено Димов: Готвеният протестът на зелените организации е, защото категорично не желаят развитието на ски спорта в България"}
{"url": "http://www.focus-news.net/news/2017/12/12/2466390/georgi-ikonomov-kmet-na-bansko-ne-se-li-promeni-deystvashtiyat-kam-momenta-plan-za-natsionalen-park-pirin-nov-nyama-da-vleze-v-sila-i-ski-zonata-v-bansko-shte-bade-blokirana-oshte-godini-nared.html", "text": "Не се ли промени действащият към момента план за Национален парк (НП) „Пирин“, нов няма да влезе в сила, като ски зоната в Банско ще бъде блокирана още години наред. Това каза за сутрешния блок „Добро утро, България“ на Радио „Фокус“ кметът на Банско Георги Икономов, по повод вчерашното поредно неуспешно обсъждане на идеята за изграждане на нов кабинков лифт в курорта. Той добави, че е предложил промяна в плана за управление на националния парк, позволяваща представянето на инвестиционни проекти, която обаче не се е случила. Икономов посочи, че подобни срещи не водят до резултат, като е необходимо правителството да се обърне към закона за решаване на казуса. \r\n„Единственото, което в момента искаме да направим, е да променим нормативната база – Плана за управление на НП „Пирин“, така че да се даде възможност за внасяне на инвестиционно предложение. То може да предложи едно, две или три трасета на новата кабинка и на допълнителните лифтове, които едва тогава ще бъдат изследвани по отношение на тяхната екологична и законосъобразност, това дали минават през забранени вековни гори. Това е един процес, който тепърва ще се изследва в своята конкретика. В момента не става въпрос за такова нещо и, ако говорим за застрашаване на биологични видове, нека да припомним „екологичната“ теза на природозащитниците да вкараме още 100 или 200 автобуса в планината, които да извозват туристите – това е най-неекологичното предложение, което един човек може да даде“, уточни още кметът на Банско и коментира, че въпреки нерешения казус зимният курорт остава изключително привлекателна туристическа дестинация. Той увери, че липсата на втори кабинков лифт няма да доведе до отлив на сегашните инвеститори, но няма да привлече и нови такива, като е от изключителна важност промяна в сегашния нормативен план.", "date": "2017.12.12", "title": "Георги Икономов, кмет на Банско: Не се ли промени действащият към момента план за Национален парк „Пирин“, нов няма да влезе в сила и ски зоната в Банско ще бъде блокирана още години наред"}
{"url": "http://www.focus-news.net/news/2017/12/12/2466391/6191-ognestrelni-orazhiya-i-boepripasi-sa-izzeti-v-perioda-mart-septemvri-2017-g-po-iskane-na-varhovnata-administrativna-prokuratura.html", "text": "По повод на поредица от възникнали инциденти и извършени престъпления с използване на оръжия (по смисъла на чл. 4 от Закона за оръжията, боеприпасите, взривните вещества и пиротехническите изделия - ЗОБВВПИ), заместник-главният прокурор и ръководител на Върховната административна прокуратура (ВАП) Ася Петрова разпореди проверка относно валидността на разрешителните за притежание на оръжия. Това съобщиха от пресцентъра на Прокуратурата. Проверката е за периода март – септември 2017 г. и е извършена от Главна дирекция „Национална полиция“. Предмет на проверката са придобиване, съхранение и/или носене и употреба на огнестрелни оръжия и боеприпаси от физически и юридически лица. Предприети са мерки за стриктно спазване на законовите изисквания при действия с огнестрелни оръжия и боеприпаси, предвид повишената опасност за живота и здравето на гражданите при нерегламентираната им употреба. За посочения период, след намесата на ВАП, постановените откази за издаване на разрешения за придобиване на огнестрелно оръжие и боеприпаси са 144 бр. Издадените откази за подновяване на разрешенията за дейности с огнестрелно оръжие и боеприпаси са 176 бр. Решенията за отнемане на издадени разрешения за дейности с огнестрелни оръжия и боеприпаси са 87. Иззетите огнестрелни оръжия и боеприпаси с отнети разрешения за съхранение, носене и употреба на огнестрелни оръжия и боеприпаси са 6191. \r\nПо повод на проверката, разпоредена от ВАП, министърът на вътрешните работи е възложил на Дирекция „Инспекторат“ извършването на проверка в СДВР и ОДМВР в страната по изпълнение на законовите регламенти за издаване, разрешения и осъществяване на контрол по придобиване, съхранение, носене и употреба на огнестрелно оръжие и боеприпаси.", "date": "2017.12.12", "title": "6191 огнестрелни оръжия и боеприпаси са иззети в периода март – септември 2017 г. по искане на Върховната административна прокуратура"}
{"url": "http://www.focus-news.net/news/2017/12/12/2466392/burgas-3-000-dolara-i-350-leva-sa-otkradnati-ot-doma-na-66-godishna-zhena-ot-grada-ot-nepoznat-mazh-predstavil-se-za-sin-na-neyna-priyatelka.html", "text": "Около 16.00 ч. на 11 декември във Второ Районно управление на МВР – Бургас е получен сигнал от 66-годишна жена от града за това, че малко по-рано поканила в дома си в бл. 56 в ж. к. „Братя Миладинови“ непознат мъж, който заявил, че е син на нейна приятелка, съобщиха от ОДМВР – Бургас. Докато жената била в друга стая, непознатият откраднал сумата от 3 000 долара и 350 лева, съхранявани в портфейл, в детската стая на апартамента. Работата по случая продължава.", "date": "2017.12.12", "title": "Бургас: 3 000 долара и 350 лева са откраднати от дома на 66-годишна жена от града от непознат мъж, представил се за син на нейна приятелка"}
{"url": "http://www.focus-news.net/news/2017/12/12/2466393/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  Във високите части на планините духа силен вятър. Има разкъсана облачност. Температурите са от 0 до 5 градуса. Снежната покривка също варира от 0 до 15 сантиметра. Няма регистрирани инциденти през изминалото денонощие. \r\nИнформация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017.12.12", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/12/2466394/blagoevgrad-predstavlenieto-zimna-prikazka-shte-bade-predstaveno-v-regionalnata-biblioteka.html", "text": "Представлението „Зимна приказка“ ще бъде представено в Благоевград. Това съобщиха от пресцентъра на Общината. Това е част от изненадите, които Община Благоевград е подготвила за децата на града. Децата ще могат да чуят историята  „Зимна приказка“ от 10.00 часа в читалнята на Детския отдел на Регионалната библиотека. В Коледния фестивал, организиран от Община Благоевград, ще бъдат представени още „Рождество Христово“, „Коледни вълшебства“, „Коледна песен“. Всички представления ще се провеждат в Регионалната библиотека, читалня „Детски отдел“. \r\nПриказките и историите, които ще бъдат разказани са част от инициативата Детско утро на Регионална библиотека „Димитър Талев“-Благоевград.", "date": "2017.12.12", "title": "Благоевград: Представлението „Зимна приказка“ ще бъде представено в Регионалната библиотека"}
{"url": "http://www.focus-news.net/news/2017/12/12/2466395/pregled-na-osnovnite-temi-vav-velikotarnovskiya-pechat.html", "text": "„Кметове разпънаха на кръст шефката на Областното пътно управление“, е заглавие от първа страница на областния всекидневник „Янтра Днес”. Кметовете на малки населени места от цялата област изразиха острото си недоволство от състоянието на републиканската пътна мрежа и почистването й през зимата по време на срещата си представители на законодателната и изпълнителната власт в областната управа. \r\n„Горна Оряховица поставя исканията си за трасето на АМ „Русе – Велико Търново“, е друго заглавие от днешното издание. Бизнесът, местна власт и граждани на Горна Оряховица се събират, за да обсъдят бъдещото трасе на автомагистрала „Русе – Велико Търново“. \r\n„От 11 до 15 декември болница „Д-р Трейман“ провежда безплатни прегледи за туберкулоза“ ,пише още вестникът. От 11 до 15 декември СБАЛПФЗ „Д-р Трейман“ във Велико Търново провежда безплатни профилактични прегледи за туберкулоза. Лекарите ще приемат желаещи от 9,00 до 14,00 часа.\r\n„Възрастно семейство загина при пожар в Морава“, е новина от криминалната хроника. На страниците на вестника ще откриете статия, разказваща за Стефан Атанасов, който „мечтае ад гледа „Байрен“, но не е пропуснал нито един мач на „Етър“.  \r\n„За година фуникулярът на Трапезица е ползват от 371 чужденци, донесъл е 19 хиляди лева приходи и 132 хиляди разходи“, е заглавие от другия областен ежедневник - „Борба“.  При 25 хил. лв. приходи за 2016-а, когато подемникът бе пуснат,през тази година постъпленията от него са спаднали на 19 399 лв.  \r\n„Във В. Търново въвеждат нови такси за паркинги на коли и за ползване на тоалетни“, е друга тема от вестника. Община Велико Търново въвежда нова такса от началото на следващата година, но експертите подчертават, че не става дума за заемане на сини зони, които са със статут за кратковременно паркиране, а за общински терени.\r\n„Гимназията по туризъм с две наглади от конкурс за Васил Левски“, е друга тема от всекидневник. Първо и второ място спечелиха ученици на Професионалната гимназия по туризъм „Д-р Васил Берон“ във Велико Търново от национално състезание, посветено на Васил Левски. \r\n„От 15-членната наркобанда на Миро Черния само шестима останаха в ареста“, пише още ежедневникът. Само шестима от обявените 15 задържани от наркобандата на Миро Черния са оставени зад решетките от Специализирания съд  София, научи „Борба“. \r\nНа страниците на днешното издание е поместена и статия, разказваща за  италианците Моника и Атилио Боначина, които „избраха Ресен пред Милано“.", "date": "2017.12.12", "title": "Преглед на основните теми във великотърновския печат"}
{"url": "http://www.focus-news.net/news/2017/12/12/2466396/faz-germanskiyat-parlament-obsazhda-prodalzhavaneto-na-sedem-misii-na-bundesvera.html", "text": "Във вторник, 12 декември, депутатите в германския парламент ще обсъдят продължаването на седем чуждестранни мисии на Бундесвера, отбелязва националният ежедневник Die Frankfurter Allgemeine Zeitung.\r\nСедем мисии на германските военнослужещи ще бъдат подложени на обсъждане в Бундестага, и очакванията са, че ще бъде дадена „зелена светлина“ на продължаването им – но само за срок от три месеца, докато бъде създадено новото федерално правителство в Берлин. След това новият кабинет ще гласува наново мярката. \r\nМисиите на Бундесвера, които предстои да бъдат продължени, са най-мащабните – тези в Мали и Афганистан. Тереза Герова", "date": "2017.12.12", "title": "FAZ: Германският парламент обсъжда продължаването на седем мисии на Бундесвера"}
{"url": "http://www.focus-news.net/news/2017/12/12/2466397/stara-zagora-treta-natsionalna-sedmitsa-na-cheteneto-se-provezhda-v-grada.html", "text": "До 15 декември Стара Загора е домакин на Третата национална седмица на четенето 2017 г., съобщиха от пресцентъра на Общината. Кампанията е организирана от Министерството на образованието и науката и Регионалното управление на образованието (РУО) – Стара Загора. Седмицата е наситена с интересни и вълнуващи срещи с автори на книги, с приказни и литературни герои, с инициативи за споделяне на удоволствието от четенето и даряване на книги, със състезания по четене и по български език, с творчество в ателиетата за творческо писане.\r\nОбщина Стара Загора е партньор на събитието, заедно с Регионална Библиотека „Захарий Княжески“, Държавен Куклен театър и други образователни институции от област Стара Загора.\r\nПредвидена е следната предварителна програма:\r\n- днес:\r\n10:30 часа: „Приказна мозайка“ – деца от ДГ №13 „Мечо Пух“, гр. Казанлък, и деца от ДГ № 3 „Теменуга“, гр. Казанлък (50 деца) в Актовата зала на СУ „Екзарх Антим I“, гр. Казанлък\r\n12:00 часа: „Книгата на моето училище“ – ученици от VI ОУ „Свети Никола“, гр. Стара Загора (актова зала на училището)\r\n12:20 часа: „Празник на приказките“ – представяне на драматизации на приказки, подготвени от учениците от I, II и III клас в Актовата зала на СУ „Екзарх Антим I“, гр. Казанлък\r\n13:00 часа: – Дидактична игра „Приказен пъзел“ (създаване на нова приказка чрез комбиниране и съчетаване на откъси от прочетени приказки) с учениците от V клас на СУ „Екзарх Антим I“, гр. Казанлък\r\n10.00 часа: Среща с поетесата Мария Донева – домакин ДГ № 2 „Зорница“, гр. Стара Загора и 20 деца (слушатели) от ДГ № 24 „Радост“, гр. Стара Загора\r\n10:00 часа: Нотариус Антония Коева – член на „Зонта Клуб“, гр. Стара Загора и председател на фондация „Темида арт“ чете приказки за правата на децата – ДГ №11 „Загоре“, гр. Стара Загора\r\n10.30 часа: „Из златното букварче на баба“ – бабите от „Баболандия“ – автентична коледна трапеза край огнището се разказват приказки, драматизация „Който не работи, не трябва да яде“ – с участието на деца от ПГ 5 годишни. ДГ № 10 „Светлина“, гр. Стара Загора\r\n16:00 часа: Среща разговор с акад. Крум Георгиев – фолклорист и автор на стихосбирка за деца – ДГ № 8 „Българче“, гр. Стара Загора – участват 3б и 3 групи 70 деца.\r\n17:00 часа: Маратон на четенето: Участници от школа ,,Училище по драма“ с ръководител Иван Калошев – актьор в Драматичен театър „Гео Милев“, ще четат любими детски произведения пред децата от подготвителна група на детската градина – ДДГ,,Калина“, гр. Стара Загора към МО\r\n- сряда, 13 декември:\r\n10:00 часа: ДГ № 2 “Зорница“, гр. Стара Загора – драматизации, с участието на г-жа Златева от Библиотека „Родина“ и четене на приказки, от г-н Желязко Динев, журналист от Телевизия Стара Загора и от деца от Пето основно училище „Митьо Станев“, гр. Ст. Загора – бивши възпитаници на детската градина (сега второкласници)\r\n„Най-добър...” – състезания за най-добър четец, състезания за най-добър разказвач, състезания по правопис – организирано от БАН и МОН\r\n10:30 часа: ОУ „Кирил Христов“ – „Да четем с баба, мама и татко“- представяне на презентации и четене с ученици от I „г“ клас – 26 ученици\r\n12.00 часа: Провеждане на езиково състезание с учениците от XII клас. Подготвяне на презентации за книгите, четенето и любимите герои от учениците от VIII, IX, X, XI и XII клас, които да се показват на мониторите в коридорите на СУ „Екзарх Антим I“, гр. Казанлък\r\n10:30 часа: „Любими приказки“ – Валентина Петрова от библиотека „Родина“, гр. Стара Загора – чете приказки и разказва за професията си в ДГ № 24 „Радост“, гр. Стара Загора и с ДГ№ 2 „Зорница“, гр. Стара Загора\r\n11:00 часа: „Четем и се забавляваме заедно“ – гостуване на ученици от Частно училище „Ян Бибиян“ в ПГ на 6 г. „Бамсе“ и ДГ № 7 „Светулка“, гр. Стара Загора – гости 22 деца начален етап и домакини\r\n11:45 часа: Четене за Рождество Христово с ученици от I и II клас, изучаващи „История на религиите“ в ОУ „Кирил Христов“, гр. Стара Загора, и изработване на табло „Моят любим герой“ – представяне на любима книга и изработване на табло от ученици VI клас. Конферентна зала на ОУ „ Кирил Христов“, гр. Стара Загора\r\n12:30 – 14:00 часа: Провеждане на игра „Поетична мозайка“ с учениците от XI б клас на СУ „Екзарх Антим I“, гр. Казанлък\r\n13:30 часа: „Четящата банда“ – ученици от ГПЧЕ „Ромен Ролан“ представят любими произведения.\r\n13:45 часа: „Познаваме ли света на книгите“? – интерактивна игра с ученици от VII клас. В СУ „Екзарх Антим I“1 гр. Казанлък\r\n15:00 часа: „Сказание за тримата братя- Барсил, Булгар и Хазар“ – пърформанс, част от историческа фентъзи трилогия ,с участие на школата „Багатур“ с Райчо Гънчев идеца от ДГ № 10 „Светлина“, гр. Стара Загора\r\n16:00 часа: Членове от женско дружество ,,Българка“ и ветерани от Областния съвет на СВВБ, децата ще драматизират моменти от детски приказки. За озвучаване ще се включат и родители-музиканти от военен духов оркестър на Втора Тунджанска механизирана бригада – ДДГ ,,Калина“ към МО\r\n- четвъртък, 14 декември:\r\n09:00 часа: Творческа работилница и среща разговор с Елена Цанева – художник „Рисуване и апликиране на любими герои от приказки“ – ДГ № 8 „ Българче“, Стара Загора\r\n09:30 часа: къща музей „Гео Милев“- среща с Яна Ленова-Димитрова – организирана работилница и „Работна Мецана“ – драматизация от децата от ДГ №24 „Радост“, гр. Стара Загора.\r\n10:00 часа: „Коледно пътешествие“ – драматизация на децата от ДГ № 6 „Камбанка“, гр. Стара Загора, с гости деца от ДГ № 17 „Знаме на мира“, гр. Стара Загора, ДГ № 29 „Славейче“, гр. Стара Загора\r\n10:30 часа: Негово Високопреосвещенство Старозагорски митрополит КИПРИАН ще почетете на децата благочестиви четива, за да преподадете архипастирската си любов и загриженост към тях -ДГ № 23 „Кипарис“, гр. Стара Загора\r\n11:00 часа: Посещение на библиотеката към Читалище „Стефан Генчев“ , с. Хрищени от децата на ПГ и четене на приказки от кмета на с. Хрищени, г-жа Р. Желева – ДГ № 26 „Лилия“, с. Хрищени\r\n11:00 часа: Драматизация на приказката „Коледа в гората“ от децата от I гр., представяне на обичая „Бъдни вечер“ с децата от ПГ- 6 г. и четене на коледни стихотворения от учениците на НУ „Кольо Ганчев“ и ДГ № 11 „Загоре“, гр. Стара Загора\r\n11:00 часа: „Спящата красавица – синтез на изкуствата“ ДГ № 5 „Мечо Пух“, гр. Стара Загора\r\n16:30 часа: „Деца четат на деца“ – четвърта подготвителна група и „Родители четат на деца“ – трета подготвителна група в ДГ № 13 „Пролет“, гр. Стара Загора\r\n16:00 часа: Драматизация на приказките „Палечка“ и „Сливи за смет“ – участват децата от 3-а и 4-а групи. Съвместна инициатива с участие на деца, с които се работи от НПО „Алтернатива 55“ в салона на ДГ № 8 „Българче“\r\n16:00 часа: Проект „Родителско доброволчество“ – „Мамо, моля, прочети ми!“ Родители на децата от втора група „Мики Маус“ ще четат приказки на своите деца в групата – ДГ № 7 „Светулка“, гр. Стара Загора, Деца от групата\r\n17:00 часа: Етюд „Листата на брезата“ от Леда Милева в ДГ № 35 „Свобода“, гр. Стара Загора\r\n- петък, 15 декември:\r\n10:30 часа: Закриване на националната седмица и представяне на резултатите от реализираните дейности в Държавен куклен театър – Стара Загора.", "date": "2017.12.12", "title": "Стара Загора: Трета национална седмица на четенето се провежда в града"}
{"url": "http://www.focus-news.net/news/2017/12/12/2466398/veliko-tarnovo-koleden-avtobus-patuva-v-grada.html", "text": "Приказен коледен автобус пътува във Велико Търново. Зад волана на голямата шарена шейна на колела е самият Дядо Коледа. Организатор на атракцията, която е подготвена специално за малчуганите от детските градини в Старата столица, е Общинската туристическа агенция „Царевград Търнов“, съвместно с транспортна фирма ЕТ „Надежда – Надежда Христова“. Това съобщиха от пресцентъра на Община Велико Търново. Обиколките започнаха в края на миналата седмица, а първи в автобуса се повозиха децата от градините „Слънце“ и „Здравец“. Днес ще бъдат зарадвани малчуганите от детските градини „Слънчев дом” и „Соня”\r\nПътуванията продължават по следния график: 13 декември – ДГ „Пролет” и ДГ „Св. св. Кирил и Методий”; 14 декември – ДГ „Иванка Ботева”; 15 декември – ДГ „Рада Войвода” и ДГ „Райна Княгиня”; 18 декември – за градините от Килифарево и Дебелец; 19 декември – ДГ „Ален Мак” и 20 декември - ДГ „Евгения Кисимова“.", "date": "2017.12.12", "title": "Велико Търново: Коледен автобус пътува в града"}
{"url": "http://www.focus-news.net/news/2017/12/12/2466399/pregled-na-osnovnite-temi-v-dobrudzhanskiya-pecha.html", "text": "„Румънски граничари задържаха деветима сирийци и иранци, минали границата при село Росица“, съобщава на първа страница вестник „Нова добруджанска трибуна“. Уважени са исканията на Районната прокуратура в град Генерал Тошево от съда за вземане мярка за неотклонение „задържане под стража“ спрямо деветима мигранти, преминали незаконно българо-румънската граница. Групата е била задържана на 7 декември тази година. Част от хората са били без документи за самоличност и адресна регистрация. „Разходите на Община Балчик за чистота догодина ще надхвърлят 4 474 лева“, съобщава изданието. Предстои Общинският съвет в Белия град да обсъди предложената план-сметка от кмета Николай Ангелов. Най-много средства се заделят за експлоатация на депа и обезвреждане на отпадъци – повече от 2 234 000 лева. Над 1 490 000 лева ще бъдат разходвани за събиране и извозване на смет от селищата в морската община. „Посевите в Добричко са калени срещу студ“, това е заявил проф. Иван Киряков, завеждащ отдел „Селекция на зърнено-житните и бобови култури“ в Добруджанския земеделски институт край Генерал Тошево. Няма опасност при рязко застудяване за пшеничните посеви в района, смята специалистът. В Добричка област масивите с пшенични посеви през новата стопанска година достигат 1 202 000 дка. Метеорологичните условия в региона са идеални за укрепване на младата пшеница. \r\n„Осъдиха брокер на недвижими имоти за далавери със земи край морето“, съобщава на първа страница другият регионален всекидневник -„Добруджанска трибуна“. Собственик на варненска агенция мамел чешки инвеститор, купувач на имоти за СПА комплекси. Районният съд в Каварна е постановил условна присъда с тригодишен изпитателен срок. Престъплението е било извършено в периода 26 февруари – 28 юни 2007 година. Присъдата подлежи на обжалване и протест пред Окръжния съд в Добрич. Грейнали са светлините на коледната елха в град Шабла, съобщава изданието. Елхата е разположена на площада пред Народно читалище „Зора 1894 г.“. Малки и големи са се събрали край елхата, за да посрещнат белобрадия старец. Празнични фойерверки са озарили нощното небе в града и с грейването на светлините на коледната елха е дадено началото на празничната програма в Шабла. „Откриха благотворителен базар на БЧК“, съобщава всекидневникът. Базарът е разположен в един от магазините от верига хипермаркети на кръстовището на улиците „Сан Стефано“ и „Кирил и Методий“ в Добрич. Събраните средства ще бъдат внесени във фонд „Милосърдие“ към областната червенокръстка организация. С тях ще бъдат подпомогнати граждани в неравностойно положение. Всички сувенири са ръчно изработени от деца и възрастни от тервелското село Полковник Савово и Добрич.", "date": "2017.12.12", "title": "Преглед на основните теми в добруджанския печат"}
{"url": "http://www.focus-news.net/news/2017/12/12/2466400/burgas-izlozhbata-po-stapkite-na-hrista-shte-bade-otkrita-v-grada.html", "text": "Изложбата „По стъпките на Христа“ ще бъде открита от 18.00 часа в галерия-музей „Георги Баев“ в Бургас. Това съобщиха от пресцентъра на Община Бургас. Авторите д-р Любомир Калудов и Бина Калс ще представят свои фотографии, направени по време на тяхно поклонническо пътуване из Светите земи. Четиридесет и петте фотографии са от Витлеем, Назарет, река Йордан, Йерусалим, Йерихон, Кумран и други. Изложбата се посвещава на всички християни, които не само с нетърпение очакват рождественските празници, но и ще намерят време да почувстват истинската радост от въплъщението на Бог Слово, когато цялата вселена празнува това знаменателно събитие за спасението на човечеството.\r\nВходът е свободен. При предварително заявено посещение на ученици, Бина Калс, която е завършила магистратура в Богословския факултет на СУ, ще изнася беседи.", "date": "2017.12.12", "title": "Бургас: Изложбата „По стъпките на Христа“ ще бъде открита в града"}
{"url": "http://www.focus-news.net/news/2017/12/12/2466401/blagoevgrad-parvi-blagotvoritelen-turnir-po-minifutbol-shte-se-provede-v-grada-na-16-i-17-dekemvri.html", "text": "Благотворителен Коледен турнир по минифутбол ще се проведе в Благоевград. Спортната инициатива започва на 16 декември /събота/ и ще продължи и в неделя /17 декември/. Това съобщиха от пресцентъра на Община Благоевград. Турнирът е с начален час 09:00 часа, а теренът е в спортна зала „Скаптопара“.\r\nБлаготворителната кауза има за цел, със събраните средства от турнира да бъдат подпомогнати Центровете за настаняване от семеен тип за деца и младежи с увреждания, където са настанени деца и младежи с умствена изостаналост, аутизъм, детска церебрална парализа, синдром на Даун и други. В името на каузата, събитието ще събере бивши и настоящи футболисти минали през школите на родния футбол, както и редица социални отбори от Благоевград, София и региона. \r\nБългарски футболен съюз също се включва в благотворителната кауза, като съдиите ще свирят безвъзмездно. Водещите и коментаторите също стават част от благотворителния турнир, като и тяхната помощ е безвъзмездна.\r\nОрганизатори на турнира са Българска фентъзи футбол асоциация /БФФА/ и Община Благоевград.\r\nВсеки, който желае да се включи в инициативата, ще има възможност да го направи по време на събитието на място в зала „Скаптопара“, където ще бъдат разположени кутии за дарения. Въпроси за условията за участие и заявки могат да бъдат подавани на електронен адрес inter_1908_1984@abv.bg. \r\n За тези, които искат да подкрепят кампанията, но няма да успеят да присъстват има предоставена банкова сметка разкрита специално за целите на турнира. \r\nСметката е:  BG69FINV91502017094484.", "date": "2017.12.12", "title": "Благоевград: Първи благотворителен турнир по минифутбол ще се проведе в града на 16 и 17 декември"}
{"url": "http://www.focus-news.net/news/2017/12/12/2466402/veliko-tarnovo-s-21-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 21 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 288 см. Температурата на водата e 5.1 градуса. \r\nНад българския участък на Дунав днес ще е предимно слънчево. В западната част ще има ниска облачност, която ще се разсее в следобедните часове. Ще духа слаб до умерен вятър от югозапад. Дневните температури ще са между 7° и 12°.", "date": "2017.12.12", "title": "Велико Търново: С 21 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2017/12/12/2466403/blagoevgrad-maya-neshkova-shte-predstavi-noviya-si-album-samo-s-lyubov.html", "text": "Почетният гражданин на Благоевград Мая Нешкова ще изнесе концерт в града. От 19.00 часа в зала „Пейо Яворов“ тя ще представи новия си албум „Само с любов…“, съобщиха от пресцентъра на Община Благоевград. Публиката ще има и удоволствието да чуе и златните хитове на Мая Нешкова. \r\nМая Нешкова е родена на 1 май 1957 г. в София. Още като студентка в Естрадния отдел при Българска държавна консерватория (БДК) Мая Нешкова участва във вокално трио „Обектив“ 1976 – 1977, с което осъществява редица концерти и записи. Завършва консерватория през 1978 г. в класа на Ирина Чмихова. След завършването си се установява в Благоевград, където постъпва в новоучредения оркестър с ръководител композитора Кирил Икономов. В началото на 1980-те популярността на оркестър „Благоевград“ и неговата солистка постепенно надхвърля регионалните граници с песни като „Конче вихрогонче“ и „Слънчева обич“, в които Икономов използва близки до народната музика интонации. Като солистка на оркестър „Благоевград“ Мая Нешкова работи в Западна Европа и осъществява концертни турнета в Русия и Сърбия. През 1986 г. БНТ излъчва филма „Слънчева обич“ от концерта на оркестър „Благоевград“ в Сандански. През 1987 г. печели Голямата награда на международния фестивал в Улан Батор, Монголия. Популярността на Мая Нешкова през 1980-те години дотолкова нараства, че тя става единствената певица на българската поп музика, която прави концертите си на стадиони. През май 2016 г. е удостоена с орден „Св. Св. Кирил и Методий“ – II степен по предложение на министъра на културата Вежди Рашидов за принос в развитието на културата и изкуството. През септември 2017 Мая Нешкова бе удостоена със званието „Почетен гражданин“ на Община Благоевград.", "date": "2017.12.12", "title": "Благоевград: Мая Нешкова ще представи новия си албум „Само с любов…“"}
{"url": "http://www.focus-news.net/news/2017/12/12/2466404/vidin-nivoto-na-reka-dunav-se-e-povishilo-s-11-sm-pri-novo-selo.html", "text": "Нивото на река Дунав се е повишило с 11 см при Ново село за последното денонощие и водният стоеж там е 302 см, съобщиха от местната Хидрометеорологична станция-Ново село. Нивото на реката при Видин е 346 см, а повишението за последното денонощие е с 4 см. Край Лом нивото е 364 см. Регистрирано е понижение от 10 см. Нивото на Дунав край Оряхово е 255  см, регистрирано е понижение със 17 см. Температурата на водата край Ново село е 5 градуса, а край Оряхово - 6,4  градуса.", "date": "2017.12.12", "title": "Видин: Нивото на река Дунав се е повишило с 11 см при Ново село"}
{"url": "http://www.focus-news.net/news/2017/12/12/2466405/die-presse-pregovaryashtite-partii-se-otkazaha-ot-vavezhdane-na-palna-zabrana-za-tyutyunopushene-v-avstriya.html", "text": "Австрийската народна партия (АНП) на Себастиан Курц и водената от Хайнц-Кристиян Щрахе „Партия на свободата на Австрия“ постигнаха още един консенсус в преговорите за съставяне на новата коалиция във Виена – за тютюнопушенето в страната, отбелязва националният ежедневник Die Presse.\r\nПървоначално планираната пълна забрана за тютюнопушене в заведенията, която трябваше да влезе в сила през май 2018 г., отпада – гостите ще продължат да упражняват порока си в отделни помещения на ресторантите и нощните клубове. Преразглеждането на действащите към момента правила ще бъде отложено за по-късен етап.\r\nСъщевременно обаче са предприети мерки за превенция на тютюнопушенето сред младите хора. Двете партии са постигнали съгласие допустимата възраст за употребата на цигари да бъде увеличена от 16 г. на 18 г. Тютюнопушенето ще е забранено в лични автомобили, в които се возят лица под 18-годишна възраст.  \r\nПо спортната точка от преговорите за коалиция отстъпи АНП, която настояваше за въвеждане на пълна забрана за тютюнопушене в заведенията. На свой ред от „Партия на свободата на Австрия“ подкрепиха запазване на действащите към момента разпоредби. Тереза Герова", "date": "2017.12.12", "title": "Die Presse: Преговарящите партии се отказаха от въвеждане на пълна забрана за тютюнопушене в Австрия"}
{"url": "http://www.focus-news.net/news/2017/12/12/2466406/sofiyska-voda-vremenno-shte-prekasne-vodosnabdyavaneto-v-chast-ot-ul-klokotnitsa-na-13-dekemvri.html", "text": "Софийска вода” временно ще прекъсне водоснабдяването в част от ул. „Клокотница“ на 13 декември. съобщиха от пресцентъра на водоснабдителното дружество. Във връзка с изграждане на сградно водопроводно отклонение на ул. „Клокотница“ в ж. к. „Банишора“ се налага спиране на водоподаването от 09:00 до 19:00 часа на клиентите на „Софийска вода”, живеещи в участъка на улицата от ул. „Опълченска“ до ул. „Софроний Врачански“.\r\nМожете да следите развитието на всички планирани теренни дейности в реално време чрез Виртуалния информационен център на дружеството - тук.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ на кръстовището с ул. „Странджа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.", "date": "2017.12.12", "title": "Софийска вода” временно ще прекъсне водоснабдяването в част от ул. „Клокотница“ на 13 декември"}
{"url": "http://www.focus-news.net/news/2017/12/12/2466407/aktsenti-v-predavaneto-dobre-doshli-v-svishtov.html", "text": "Социализация и подкрепа на жителите на Свищовска община предоставя най-новата социална услуга в града – „Социално – консултативен център“. Тя вече работи официално и помага на основните заложени в програмата групи от населението. В минутите на предаването „Добре дошли в Свищов“ на Радио „Фокус“ – Велико Търново днес ще Ви разкажем повече за основните дейности на центъра. Неговият директор Ася Михайлова ще попитаме и за това как потребителите на социални услуги  в региона ще отбележат предстоящите Коледни и Новогодишни празници. В този дух ще Ви разкажем повече и за програмата, която Община Свищов е подготвила за жителите и гостите на крайдунавския град до края на месец декември. В нея има предвидени събития както за малки, така и за големи. Редица концерти, изложби, театрални постановки и изненади очакват всички, които ще изберат да прекарат  почивните дни в Свищовски регион. Освен това, по традиция вече текат и три конкурса, които ще допринесат са повече празнично настроение и веселие. С всичко предстоящо ще ни запознае директорът на Дирекция „Култура и културно наследство“ в Община Свищов Росен Маринов. Бъдете в компанията на Радио „Фокус“. Водещ на предаването е Луиза Транчева. Номерът за връзка със студиото е 0885 303 375.", "date": "2017.12.12", "title": "Акценти в предаването „Добре дошли в Свищов“"}
{"url": "http://www.focus-news.net/news/2017/12/12/2466408/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Австрийската народна партия (АНП) на Себастиан Курц и водената от Хайнц-Кристиян Щрахе „Партия на свободата на Австрия“ постигнаха още един консенсус в преговорите за съставяне на новата коалиция във Виена – за тютюнопушенето в страната, отбелязва националният ежедневник Die Presse във водеща статия, посветна на преговорния процес за формиране на новия управляващ кабинет.\r\nПървоначално планираната пълна забрана за тютюнопушене в заведенията, която трябваше да влезе в сила през май 2018 г., отпада – гостите ще продължат да упражняват порока си в отделни помещения на ресторантите и нощните клубове. Преразглеждането на действащите към момента правила ще бъде отложено за по-късен етап.\r\nСъщевременно обаче са предприети мерки за превенция на тютюнопушенето сред младите хора. Двете партии са постигнали съгласие допустимата възраст за употребата на цигари да бъде увеличена от 16 г. на 18 г. Тютюнопушенето ще е забранено в лични автомобили, в които се возят лица под 18-годишна възраст.  \r\nПо спортната точка от преговорите за коалиция отстъпи АНП, която настояваше за въвеждане на пълна забрана за тютюнопушене в заведенията. На свой ред от „Партия на свободата на Австрия“ подкрепиха запазване на действащите към момента разпоредби.\r\n*** Полицията в шведския град Малмьо разследва опит за палеж на еврейско място за преклонение в града – втори подобен инцидент, извършен в страната след решението на държавния глава на САЩ Доналд Тръмп да признае Ерусалим за столица на Израел, отбелязват от шведската редакция електронното издание The Local в статия, посветена на увеличаване на градуса на напрежението след ключовата реч на американския президент от 6 декември.\r\nСъгласно представените данни, два горящи предмета са хвърлени срещу място за преклонение в еврейско гробище в града, който е третият по големина в скандинавското кралство. Говорителят на полицията в Малмьо Ларс Форстел поясни, че инцидентът се разследва „като опит за палеж\" и към настоящия момент мотивът за престъплението е неясен.\r\nНе са нанесени сериозни щети на постройката, няма и пострадали. Но еврейска организация в Малмьо е категорична, че инцидентът е „изключително сериозен\". „Подчертаваме ясно, че никога няма да приемем да бъдем подложени на заплахи и атаки\", се казва в изявлението на организацията. \r\nШведската полиция засили мерките за сигурност в цялата страна след нападението срещу синагога в Гьотеборг от събота, припомнят от редакцията.\r\n*** Във вторник, 12 декември, в Париж ще се проведе срещата на високо равнище „Една планета“, в която ще вземат участие около четири хиляди души, отбелязва германският национален ежедневник Die Zeit в статия, посветена изцяло на френската инициатива в областта на политиката за опазване на климата.\r\nДомакин на събитието ще бъде държавният глава Еманюел Макрон, който се надява да постигне обрат в политиката на САЩ в областта на климата. В навечерието на срещата в Париж, френският президент подчерта, че американският му колега Доналд Тръмп има „историческа отговорност“ и изрази увереност, че през следващите години – или дори месеци, Вашингтон ще преосмисли отношението си към политиката в областта на климата. Макрон отхвърли възможността за предоговаряне на Парижкото споразумение за климата със САЩ, но увери, че е готов да ги „върне“ обратно, ако изявят желание. \r\nНа събитието във френската столица се очаква да присъстват световни лидери – както политически, така и от бизнеса. Сред обявените имена в списъка с участниците са тези на британския премиер Тереза Мей, бившия президент на Световната банка Джим Йон Ким, американския милиардер Бил Гейтс и бившия кмет на Ню Йорк Майкъл Блумбърг. Представители от около 100 държави ще отговорят на въпросите: Как може по-добре да се финансира защитата на климата? Как може по-добре да се интегрира частният сектор?\r\nСрещата на върха „Една планета“ ще се проведе на втората годишнина от подписването на историческото Парижко споразумение за климата. Този път обаче форумът на високо равнище не се провежда от егидата на ООН. \r\nКанцлерът на ФРГ Ангела Меркел  ще отсъства – Берлин ще бъде представляван от федералния министър на околната среда Барбара Хендрикс. Тя настоява за по-голямо участие на финансовия сектор в усилията за опазването на климата. „За разлика от класическите преговори за климата, в Париж ще участват не само представители на държавите, но и на компаниите и бизнеса“, подчерта Хендрикс преди откриването на срещата, допълвайки, че целта е да бъдат привлечени инвестиции.\r\n*** Гръцкият музикален жанр ребетико бе включен в Списъка на ЮНЕСКО за шедьоврите на нематериалното световно културно наследство в рамките на среща, проведена в Южна Корея, отбелязва електронното издание Ekathimerini във водеща статия, публикувана във вторник, 12 декември.\r\nСъгласно официалното съобщение, ребетико е включено в списъка, защото съдържа „безценни препратки към обичаите, практиките и традициите на определен начин на живот, но преди всичко тази практика е жива музикална традиция със силен символичен, идеологически и артистичен характер\". ЮНЕСКО заяви, че признава „динамичния характер\" на ребетико и развитието му като \"мощен ориентир за колективната памет и идентичност на гърците\".\r\nМузиката и текстовете, характерни за ребетико, отразяват стремежите и етиката на маргинализираните класи и бежанци в Гърция в началото на XX век. С течение на времето и с помощта на талантливи композитори и изпълнитеи, ребетико се налага като доминиращ градски стил. Музикалният  съпровод включва струнни инструменти, включително бузука, баглама, китара и сантур.\r\n***\r\nСпоред заместник-директора на полицията в Северна Ирландия Дрю Харис пунктовете на бъдещата „твърда“ ирландска граница могат да станат потенциална цел за престъпните и екстремистките групи в областта. Според него дейността на групировките все още представлява загриженост, пише  The Guardian в статия, посветена на преговорите за „развод“ между Брюксел и Лондон и последиците от договоренитемежду тях решения. \r\nСпоред него ново споразумение за екстрадиране на престъпници трябва да бъде сключено между Великобритания и Ирландия, за да замени правилата за европейска заповед за арест след Брекзит. \r\n„Недоволните групи ще получат чрез границата нова възможност да получат подкрепа. Това е повод за загриженост. Трябва да се фокусираме върху това. Те виждат възможности“, заяви Харис. Според него граничната инфраструктура ще бъде цел за атаки.\r\nХарис предупреди, че ще бъде трудно да се раздава правосъдие през границата, ако Великобритания излезе от европейската система за арести. „Екстрадирането от Ирландия ще стане много по-трудно“, убеден е той. \r\n***", "date": "2017.12.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/12/2466409/blagoevgrad-19-godishno-momiche-e-pochinalo-sled-kato-e-bilo-blasnato-ot-tovaren-avtomobil-na-ul-slavyanska.html", "text": "19- годишно момиче е починало, след като е било блъснато от товарен автомобил. Това каза за Радио „Фокус“- Пирин Йорданка Шаркова, говорител на Областна дирекция на МВР- Благоевград. Инцидентът е станал около 09.00 часа тази сутрин между улиците „Славянска“ и „Дойран“, в района на ЮЗУ. Момичето е било ударено от товарен автомобил \"Ман\", който е превозвал пясък. Инцидентът е станал на пешеходна пътека. Екип на спешен център веднага се отзовал на местопроизшествието. Момичето е загинало на място, медиците само са констатирали смъртта. Загиналата е от с.Дагоново, общ.Белица, Товарният автомобил е управляван от 53-годишен водач от с.Черниче. Работата по случая продължава.", "date": "2017.12.12", "title": "Благоевград: 19- годишно момиче е починало, след като е било блъснато от товарен автомобил на ул. \"Славянска\""}
{"url": "http://www.focus-news.net/news/2017/12/12/2466410/deputatat-ot-gerb-pazardzhik-desislava-kostadinova-be-gost-na-tarzhestvoto-po-sluchay-110-godini-ot-sazdavaneto-na-peshterskata-gimnaziya.html", "text": "Народният представител от ГЕРБ-Пазарджик Десислава Костадинова бе гост на тържеството по случай 110 години от създаването на Пещерската гимназия, съобщиха от пресцентъра на ГЕРБ - Пазарджик. Костадинова е един от успешните бивши възпитаници на СУ “Св. Климент Охридски“, което е и най-голямото училище в Пещера. По случай годишнината от училището бяха подготвили специален филм, в който основно място бе отделено именно на достойните възпитаници на учебното заведение. \r\nВ залата на читалище „Развитие“ Костадинова посочи: „Когато минат години от времето в училище вече си спомням само забавните моменти. Нали знаете, забравят се тревогите около изпитванията, но остават хубавите преживявания със съучениците. Разбира се, при мен беше доста сложно – майка ми беше учителка, баща ми заместник-директор, така че бях под непрекъснат контрол. Въпреки това имам хубави спомени от нашата гимназия. Днес определено оценявам това, което училището ми даде. А това е възможност да се доказвам сама с много упоритост, защото не исках да ме отъждествяват с родителите ми, да смятат, че това ми носи някакво предимство. Бях в някаква степен бунтарка, което днес прерасна в твърдост, упоритост и устойчивост. Качества, които определено ми помагат днес. Училището ми даде приятелства. Научи ме да уважавам. Искам да им пожелая да се вслушват в думите на своите учители. Да им имат повече доверие. Не е нужно след години, когато са на моето място да си дават сметка колко важно е било това – да общуват с преподавателите си. Никога да не забравят кои са и от къде са. Ще си позволя да пожелая на всички бивши и настоящи учители и ученици на СУ “Св. Климент Охридски“ най-напред да бъдат живи и здрави. Да не забравят каква е ролята им образователния процес, да се уважават едни други.“. \r\nДесислава Костадинова с удоволствие изгледа и аплодира програмата подготвена от възпитаниците на СУ “Св. Климент Охридски. А те представиха патриотичен рецитал, драматизация по Иван Вазов. Вълнуващи песни изпълни вокалната група, играха се хора от групата за автентичен фолклор с ръководител Елена Баренска, адреналина вдигнаха Electra crew. Историята на училището започва през 1907 година, когато шестима учители, водени  от директора Рачо Божков поставят с тридесет ученици началото на Пещерската смесена гимназия, която се превръща в образователен  център за немалък регион, обхващащ: Брацигово, Чепино, Девин, Кричим, Перущица, Ново село. Училището е дало средно образование на над 5 000 ученици. Възпитаници на училището са 3 министри, 35 професори, 7 доценти, доктори на науките, 5 ректори на ВУЗ и цяло съзвездие видни дейци на науката, културата, спорта, политиката, бизнеса и други области на живота.", "date": "2017.12.12", "title": "Депутатът от ГЕРБ-Пазарджик Десислава Костадинова бе гост на тържеството по случай 110 години от създаването на Пещерската гимназия"}
{"url": "http://www.focus-news.net/news/2017/12/12/2466411/obshtina-topolovgrad-v-navecherieto-na-koleda-i-nova-godina-v-grada-sa-eksponirani-dve-izlozhbi.html", "text": "В навечерието на Коледа и Нова година в Тополовград са експонирани две изложби - Изложбата „Изкуствата на Тибет“ и Камерна изложба на тополовградските художници Петко Дечев и Христо Дюлгеров, съобщиха от Общината. Експозицията от Тибет включва предмети, свързани с религията и културата на това мистично място. Мистиката на Изтока е отразена в маските на демони и пазители на съкровища,  символ на тибетския будизъм. Интересни са будиските „икони“, наречени „танки“. Интересната изложба пристигна в Тополовград от димитровградския исторически музей, на който е дарена от Китайското посолство. \r\nМного тополовградчани събра Камерната изложба на местните художници Петко Дечев и Христо Дюлгеров. Тя е експонирана във фоайето на читалището. За творчеството на двамата творци, които са почетни граждани на Тополовград разказа Красимира Ятакчиева. Тя подчерта големия принос на Дечев и Дюлгеров за духовния живот на града. Присъстващите разгледаха с интерес живописните платна  на двамата и  интересните експонати -металопластика на Дюлгеров.\r\nСъбитията уважиха председателят на ОбС Васил Сяров, председателят на читалището Трифон Ламбов, почетни граждани, общественици, много тополовградчани.", "date": "2017.12.12", "title": "Община Тополовград: В навечерието на Коледа и Нова година в града са експонирани две изложби"}
{"url": "http://www.focus-news.net/news/2017/12/12/2466412/ria-novosti-ruskite-spetssluzhbi-sa-presekli-podgotovka-na-teroristichen-atentat-okolo-novogodishnite-praznitsi.html", "text": "Федералната служба за сигурност на Руската федерация е предотвратила план за извършване на терористичен атентат на предстоящите Новогодишни празници и в периода на кампанията за президентски избори в страната. Това заяви директорът на службата и председател на Националния антитерористичен комитет Александър Бортников, предава РИА Новости.\r\nСъгласно разпространената информация, спецслужбите са пресекли дейността на престъпна групировка, планирала нападения със самоубийствени атентатори. В нея са замесени бежанци от Централна Азия, подчерта агенцията.\r\nВ рамките на операцията са иззети самоделни взривни устройства, огнестрелни опръжия и боеприпаси. Унищожена е и „лаборатория за създаване на средства на тероризма“.\r\nАгенцията припомня, че кампанията за президентските избори в Русия започва през настоящия месец.Тереза Герова", "date": "2017.12.12", "title": "РИА Новости: Руските спецслужби са пресекли подготoвка на терористичен атентат около Новогодишните празници"}
{"url": "http://www.focus-news.net/news/2017/12/12/2466413/prof-boryana-slancheva-blagodarenie-na-balgarskata-koleda-golyama-chast-ot-bolnitsite-v-oblastta-na-neonatologiyata-poluchiha-kachestvena-aparatura.html", "text": "Благодарение на благотворителната инициатива „Българската Коледа“ голяма част от болниците в областта на неонатологията получиха качествена апаратура. Това коментира в сутрешния блок „Добро утро, България“ на Радио „Фокус“ проф. Боряна Слънчева, началник на неонатологичното отделение в „Майчин дом“- София. По думите й каузата е изключително начало за благотворителност в обществото, обединявайки усилията на множество сектори в системата на здравеопазването. „Ние и много други болници получихме много качествена апаратура, която беше в полза на децата. Надяваме се, тази година отново всички българи да участват в тази благотворителна инициатива, за да може да се закупи качествена апаратура за центровете по рехабилитация и всички деца от страната да имат достъп до качествена рехабилитация и грижи. Ако тази година се сбъдне и се осъществи решението на Инициативния комитет на „Българската Коледа“, целта ни е да изградят по-големи центрове в големите областни градове, в които да може да се осъществи рехабилитация на деца с двигателни, неврологични и психически проблеми. Предполагам, че по този начин бихме могли да покрием цялата страна и децата от различни краища на България да имат достъп до тази рехабилитация“, коментира тя. Проф. Боряна Слънчева каза още, че качествената апаратура дава възможността да се поставя много по-точна диагностика и да се вземат правилните решение по отношение на лечението на пациента.", "date": "2017.12.12", "title": "Проф. Боряна Слънчева: Благодарение на „Българската Коледа“ голяма част от болниците в областта на неонатологията получиха качествена апаратура"}
{"url": "http://www.focus-news.net/news/2017/12/12/2466414/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "С оглед на съпротивата срещу нова голяма коалиция, Германската социалдемократическа партия (ГСДП) разглежда напълно нова форма на управление във ФРГ, отбелязва националният ежедневник Die Welt  в статия, посветена на развитието в преговорния процес между ГСДП и Съюза (ХДС/ХСС). \r\nСлед заседание на фракцията, проведено във вечерните часове на понеделник, председателят на ГСДП Мартин Шулц обясни, че става въпрос за проект, който предвижда в коалиционния договор между партиите в бъдещото правителство да бъде заложено изпълнението само на основни точки. Всички останали ще бъдат представяни за обсъждане и договаряне в Бундестага. Това ще позволи създаването на променящи се мнозинства в германския парламент (т.нар. КоКо, коалиция на сътрудничеството).\r\n*** Във вторник, 12 декември, в Париж ще се проведе срещата на високо равнище „Една планета“, в която ще вземат участие около четири хиляди души, отбелязва германският национален ежедневник Die Zeit в статия, посветена изцяло на френската инициатива в областта на политиката за опазване на климата.\r\nДомакин на събитието ще бъде държавният глава Еманюел Макрон, който се надява да постигне обрат в политиката на САЩ в областта на климата. В навечерието на срещата в Париж, френският президент подчерта, че американският му колега Доналд Тръмп има „историческа отговорност“ и изрази увереност, че през следващите години – или дори месеци, Вашингтон ще преосмисли отношението си към политиката в областта на климата. Макрон отхвърли възможността за предоговаряне на Парижкото споразумение за климата със САЩ, но увери, че е готов да ги „върне“ обратно, ако изявят желание. \r\nНа събитието във френската столица се очаква да присъстват световни лидери – както политически, така и от бизнеса. Сред обявените имена в списъка с участниците са тези на британския премиер Тереза Мей, бившия президент на Световната банка Джим Йон Ким, американския милиардер Бил Гейтс и бившия кмет на Ню Йорк Майкъл Блумбърг. Представители от около 100 държави ще отговорят на въпросите: Как може по-добре да се финансира защитата на климата? Как може по-добре да се интегрира частният сектор?\r\nСрещата на върха „Една планета“ ще се проведе на втората годишнина от подписването на историческото Парижко споразумение за климата. Този път обаче форумът на високо равнище не се провежда от егидата на ООН. \r\nКанцлерът на ФРГ Ангела Меркел  ще отсъства – Берлин ще бъде представляван от федералния министър на околната среда Барбара Хендрикс. Тя настоява за по-голямо участие на финансовия сектор в усилията за опазването на климата. „За разлика от класическите преговори за климата, в Париж ще участват не само представители на държавите, но и на компаниите и бизнеса“, подчерта Хендрикс преди откриването на срещата, допълвайки, че целта е да бъдат привлечени инвестиции.\r\n*** Във вторник, 12 декември, депутатите в германския парламент ще обсъдят продължаването на седем чуждестранни мисии на Бундесвера, отбелязва националният ежедневник Die Frankfurter Allgemeine Zeitung.\r\nСедем мисии на германските военнослужещи ще бъдат подложени на обсъждане в Бундестага, и очакванията са, че ще бъде дадена „зелена светлина“ на продължаването им – но само за срок от три месеца, докато бъде създадено новото федерално правителство в Берлин. След това новият кабинет ще гласува наново мярката. \r\nМисиите на Бундесвера, които предстои да бъдат продължени, са най-мащабните – тези в Мали и Афганистан.\r\n*** Вече 16 г. гражданите на ФРГ плащат с европейската единна валута – евро. Въпреки това, в страната все още има банкноти и монети от старата германска марка, отдавна излязла от обръщение, отбелязва водещото издание Der Spiegel.\r\nСпоред Бундесбанк общата стойност на пазените марки, които не са сменени за евро, възлизат на над 12 млрд. Органът разкрива, че годишно са връщани банкноти и монети на стойност между 100 и 150 млн. германски марки. От Бундесбанк са уверени, че част от старите банкноти, които се предполага, че не са изтеглени, са изгубени, унищожени или разпродадени за частни колекции – включително и в чужбина.\r\n***", "date": "2017.12.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/12/2466415/haskovo-pirotehnichesko-shou-i-ilyuminatsii-shte-sapatstvat-zapalvaneto-na-kolednata-elha-v-grada.html", "text": "Стилно пиротехническо шоу и илюминации ще съпътстват запалването на коледната елха в Хасково. Това съобщиха от пресцентъра на Община Хасково. Спектакълът с група ВАКАЛИ е насрочен 17.00 часа на сцената на площад „Свобода“. Днес специализирана фирма поставя украсата на елхата. Тя е жива ела в градинката до сцената.\r\nКоледните и Новогодишните тържества в Хасково ще бъдат украсени от множество събития. Традицията ще бъде спазена и на 14 декември в галерия „Форум“ ще бъде открита Коледната изложба на Дружеството на Хасковските художници. Читалищата също са предвидили редица празнични събития. Хор „Родна песен“ ще има концерт на 7 декември от 18.00 часа в залата на театъра заедно с Камерния оркестър на Общината. \r\nАкцент е Коледният концерт на Камерния и Народния оркестър към Общината съвместно с Теодоси Спасов и квартет „Българска джуниър“, който е насрочен за 21 декември от 18.00 часа в залата на ДКТ “Иван Димов“. На 23 декември от 11.00 часа в театъра е Магическия спектакъл с Ненчо Илчев от „Комиците“ с участието на балет „Тангра“. \r\nНа 26 декември от 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“. \r\nПавел и Венци Венц ще гостуват в Хасково на 28 декември, като концертът е от 19.00 часа в зала „Дружба“. Публиката ще може да се срещне тогава отново и със своите любимци от „Different Highway“. \r\nВ новоодишната нощ на откритата сцена на площад „Свобода“ веселието ще бъде гарантирано от Николай Славеев и неговия бенд. Предвидени са и Новогодишни фойерверки.", "date": "2017.12.12", "title": "Хасково: Пиротехническо шоу и илюминации ще съпътстват запалването на коледната елха в града"}
{"url": "http://www.focus-news.net/news/2017/12/12/2466416/pregled-na-osnovnite-temi-vav-varnenskiya-pechat.html", "text": "Хванаха варненец, превозвал деветима мигранти“, е заглавие от първа страница в днешния брой на варненския вестник „Черно море“. Уважени са исканията на Районната прокуратура в Генерал Тошево от съда за вземане мярка за неотклонение „задържане под стража“ спрямо деветима мигранти, преминали незаконно държавната граница на Република България. За извършеното престъпление по член 279, ал. 1 от НК в ареста са задържани трима сирийци и шестима иранци, сред които и две жени.  \r\n„Голямо коледно дърво грейва в двора на училище „Любен Каравелов“, информира изданието. Голямо коледно дърво ще грейне тази вечер в двора на училище „Любен Каравелов“ във варненския квартал „Аспарухово“. Освен запалването на светлините са предвидени и празнични илюминации. На церемонията са поканени кметът на общината Иван Портних, районният кмет Калина Белмезова, Варненският и великопреславски митрополит Йоан, отец Георги от църквата в квартала, всички директори на детски градини и училища в “Аспарухово”. \r\n„Благотворителен базар помага на 8-годишната Никита“, четем още в броя. В навечерието на Рождество Христово Варненският административен съд и Комплексът за социални услуги за деца и семейства се обединиха в благородна кауза. Тази година събраните средства на Коледния базар ще бъдат дарени на осемгодишната Никита от Варна, която страда от детска церебрална парализа. Деца и служители на комплекса изработиха ръчно коледни играчки, сувенири и картички. Те са подредени във фоайето на съда и се продават благотворително. \r\n„Преглеждат безплатно за туберкулоза“, информира вестникът. Седмица на отворените врати започва в Тубдиспансера във Варна, съобщи неговият управител доц. д-р Христо Ганчев. Безплатни прегледи ще има във вторник, четвъртък и петък от 8 до 12 часа. За тях не е необходимо медицинско направление. Средно 30 души на месец се лекуват в стационара на лечебното заведение. Част от тях се откриват при безплатните прегледи, уточни д-р Ганчев. \r\n„Местят близо 400 деца от НУ „В. Левски“ заради ремонт“, е друга тема в броя. 385 деца – от подготвителни групи и ученици до 4 клас, ще бъдат изведени от НУ „В. Лев- ски“ в “Аспарухово” заради ремонт на сградата. Те ще бъдат настанени временно в детска градина „Горска приказка“, детска градина „Морски свят“ и в Морската гимназия „Св. Николай Чудотворец“, които се намират в същия район. Осигурени са условия за нормален учебен процес и запазване на целодневната организация на учебния ден. Промяната влиза в сила веднага след края на коледната и новогодишната ваканция, съобщиха от общинската дирекция „Образование и младежки дейности“. \r\n„Опасна дупка дебне колите на ул. „Н. Вапцаров“, информира вестникът. Опасна дупка дебне шофьорите в началото на ул. „Никола Вапцаров“ във Варна, сигнализира зрител на тв „Черно море“. Кратерът, отворил се след последните дъждове, стои вече повече от месец. Няколко автомобила изкривиха вече джантите, друг спря на метри след дупката със счупен кормилен накрайник, поясни зрителят. \r\n„Оправдаха подсъдим за убийство на бездомник“, четем още в броя. Окръжната прокуратура във Варна категорично не приема произнесената оправдателна присъда на подсъдимия Валери М., предаден на съд за убийство, извършено по особено мъчителен начин и с особена жестокост и в съучастие с Димитър Д. Със съдебния акт Валери бил признат за виновен само за причинена лека телесна повреда на убития бездомник Иван К., като съдът му наложил за това престъпление наказание 2 години и 8 месеца лишаване от свобода при строг режим. Убийството на бездомника Иван е извършено от Валери след изтърпяване на двегодишна ефективна присъда за друго деяние. Това е и един от аргументите на прокуратурата да протестира оправдателната му присъда за квалифицираното убийство.", "date": "2017.12.12", "title": "Преглед на основните теми във варненския печат"}
{"url": "http://www.focus-news.net/news/2017/12/12/2466417/hurriyet-voenni-ot-turtsiya-sasht-i-irak-shte-obsadyat-regionalnata-sigurnost-v-ramkite-na-tristranna-sreshta-v-ankara.html", "text": "Военни от Турция, САЩ и Ирак ще се съберат на тристранна среща в Анкара на 14 декември, за да обсъдят въпроси за регионалната сигурност, съобщава вестник Hurriyet, като се позовава на изявление от армията. \r\nКомандващият Централното командване на въоръжените сили на САЩ ген. Джоузеф Вотел, командващият американските сили в Европа ген. Къртис Скапароти и началникът на Генералния щаб на Ирак ген. Осман Гханими ще присъстват на срещата, домакин на която ще бъде началникът на Генералния щаб на Турция ген. Хулуси Акар.  \r\nВ разпространеното от военните на Анкара изявление не се разкриват допълнителни подробности, освен че военните лидери на трите страни ще преразгледат регионалното развитие и въпросите за сигурността.\r\nСрещата ще се проведе броени дни,  след като Ирак обяви победа в борбата срещу близкоизточната терористична групировка „Ислямска държава“. \r\nЕдин от аспектите на срещата вероятно ще бъде насочен към полагане на съвместни усилия за предотвратяване на повторна поява джихадистки движения след поражението на „Ислямска държава“. Турция вероятно ще насочи вниманието върху дейността на „Работническата партия на Кюрдистан“ (ПКК). Очакват се и обсъждания по темата за американските доставки на оръжие за сирийските Народни отряди за защита (YPG), които Анкара възприема като клон на ПКК. .Тереза Герова", "date": "2017.12.12", "title": "Hurriyet: Военни от Турция, САЩ и Ирак ще обсъдят регионалната сигурност в рамките на тристранна среща в Анкара"}
{"url": "http://www.focus-news.net/news/2017/12/12/2466418/prof-anna-krasteva-politolog-na-fona-na-politicheskite-konflikti-v-evropa-satrudnichestvoto-kato-zapazena-marka-na-balgarskoto-predsedatelstvo-na-saveta-na-es-se-tseni-vse-poveche.html", "text": "На фона на политическите конфликти в Европа, сътрудничеството като запазена марка на Българското Българското председателство на съвета на ЕС се цени все повече. Това каза в сутрешния блок „Добро утро, България“ на Радио „Фокус“ политологът проф. Кръстева, като уточни, че един от големите парадокси през изминалата година е генерирането на конфликти в ЕС на най-малко очакваните места, представлявали до момента стожер на стабилността. Тя обясни, че динамичната и неясна обстановка в Общността обаче, създава благоприятен климат за движение напред на страните от Западните Балкани.\r\nКръстева добави, че външната политика на кабинета „Борисов 3“ се цени високо от международните партньори, доказателство за което са и посланията от визитата на българския премиер във Великобритания. „Първият акцент е образователният, като целта е българския език да се признае, като матурен и от граждански активности беше изведена, като един от приоритетите. Вторият акцент, който според мен е определящ, това е сътрудничеството по отношение на сигурността в няколко насоки. Това е още една трибуна да се открои тази най- съществена част на Българското председателство, която безспорно динамизира Балканите“, коментира проф. Анна Кръстева. Тя допълни, че това, което липсва в тези усилия, е едно голямо очакване на ЕС, а именно - по-категорични и демократични промени в две основни насоки – намаляване на корупцията и увеличаване свободата на словото.  \r\nПолитологът заяви още, че Въпреки, че интеграцията на страните от Западните Балкани значително по-малко вълнува Великобритания на този етап, а отношенията с Кралството биха могли да се използват за своеобразна трибуна на предстоящото българско председателство, което да динамизира региона.", "date": "2017.12.12", "title": "Проф. Анна Кръстева, политолог: На фона на политическите конфликти в Европа, сътрудничеството като запазена марка на Българското председателство на съвета на ЕС се цени все повече"}
{"url": "http://www.focus-news.net/news/2017/12/12/2466419/prokuror-ivan-geshev-ima-osnovaniya-rakovoditelyat-na-prestapnata-grupa-za-paralelen-iznos-na-lekarstva-da-bade-zadarzhan-pod-strazha.html", "text": "Има основания ръководителят на престъпната група за паралелен износ на лекарства да бъде задържан под стража. Това каза на брифинг ръководителят на Специализираната прокуратура Иван Гешев, предаде репортер на Агенция „Фокус“. „Целта на днешната пресконференция е да покаже, че проблемите могат да се решат само в дух на сътрудничество между институциите. Точно в този дух заедно с различни представители от изпълнителната власт всеки в рамките на своите правомощия осъществява цялостна и комплексна дейност за решаване на проблемите в здравеопазването, свързани с паралелния износ на лекарства. Съзнаваме, че това е особено важен за българските граждани проблем, който няма как да бъде решен без взаимно сътрудничество между институциите. Този проблем представлява по същество търговия с живота на български граждани, със здравето на болни деца, на онкоболни и други застрашени от сериозни заболявания български граждани. В рамките на досъдебното производство се събраха достатъчно доказателства за привличане на 7 лица в качеството на обвиняеми“, коментира Гешев. По думите му едно от тях е привлечено за ръководител на организирана престъпна група, а останалите за участие в нея, извършваща престъпления с користна цел – данъчни престъпления и пране на пари. \r\n„Ръководителят от вчера е с мярка за процесуална принуда от 72 часа. В рамките на този срок ще бъде доведен през Специализирания съд с оглед дали същият следва да бъде задържан под стража. Има процесуалните основания за това според мнението на колегите. Тяхната убеденост се подкрепя и от факта, че има реална опасност това лице да се укрие и да извърши и друго престъпление. Същият е подсъдим по два процеса – за измама и за престъпление за данъчна измама“, допълни той и уточни, че по отношение на останалите 6 лица на едно от тях ще му бъде предявено обвинение и за пране на пране, тъй като е държал сума от около 500 000 лв. „Взети са мерки за неотклонение на парична гаранция“, добави още той. \r\nЛюба АЛЕКСИЕВА", "date": "2017.12.12", "title": "Прокурор Иван Гешев: Има основания ръководителят на престъпната група за паралелен износ на лекарства да бъде задържан под стража"}
{"url": "http://www.focus-news.net/news/2017/12/12/2466420/sport-golmaystorat-na-chelsi-shte-propusne-dvuboya-sreshtu-hadarsfiyld.html", "text": "Голмайсторът на Челси Алваро Мората ще пропусне двубоя срещу Хъдърсфийлд от междинния кръг на Премиър Лийг заради контузия в гърба. По-рано през сезона разтежение остави Мората извън терена за период от около три седмици.\r\nГостуването на Хъдърсфийлд ще пропусне и Давид Луис, защитник на Челси.\r\nМачът помежду им ще се играе от 22:00 часа тази вечер.", "date": "2017.12.12", "title": "Спорт: Голмайсторът на Челси ще пропусне двубоя срещу Хъдърсфийлд"}
{"url": "http://www.focus-news.net/news/2017/12/12/2466421/ministar-boil-banov-programata-kulturno-nasledstvo-i-savremenni-izkustva-beshe-ogromna-investitsiya-s-golyama-vazhnost-i-rezultatite-ot-neya-veche-sa-vidimi.html", "text": "Програмата „Културно наследство и съвременни изкуства“ беше огромна инвестиция с голяма важност и резултатите от нея вече са видими. Това каза министърът на културата Боил Банов по време на представянето на резултатите от изпълнението на програма БГ08 „Културно наследство и съвременни изкуства“, предаде репортер на Агенция „Фокус“. „Мога да кажа, че работата не беше лесна, но натрупахме много опит и искрено се надявам, че проблемите ни остават зад гърба и вече открито можем да гледаме към новия програмен период. Искам да благодаря на всички, които преди нас работиха по тази програма – това са може би 9 правителства, и съм убеден, че всички са дали максималното, за да се случат нещата“, каза още той, като уточни, че част от проблемите са били свързани именно с това, тъй като всеки е имал свой поглед и често се е налагало работата да започва отначало.\r\n„Това е първата програма от такъв мащаб, която Министерството на културата изпълнява самостоятелно, и за нас подкрепата от всички страни, която получихме, беше ключова, за да се случат нещата както трябва и законосъобразно. Мисля, че сме много по-подготвени за новия програмен период, имаме изграден сериозен екип, минахме през много перипетии. Искам да се извиня на хората, работещи по проектите, тъй като много пъти сигурно сме ги дразнели, но всичко, което сме вършили, е било с оглед да подобряваме развитието на нашите партньори и на цялата програма“, обясни министър Банов.\r\nТатяна Цветанова – директор на дирекция „Правно обслужване и обществени поръчки“, уточни, че подкрепените проекти по програмата са в областите „Реставриране, обновяване и опазване на културното наследство“, за която е отпуснат бюджет 7,4 млн. евро, „Документиране на културната история“ с бюджет 2,8 млн. евро, „Достъпност на културното наследство до обществеността“ – 1,3 млн. евро, и Малка Грантова Схема „Представяне и достигане до широката общественост на съвременното изкуство и култура“ – над 700 хил. евро.\r\nЦветилена СИМЕОНОВА", "date": "2017.12.12", "title": "Министър Боил Банов: Програмата „Културно наследство и съвременни изкуства“ беше огромна инвестиция с голяма важност и резултатите от нея вече са видими"}
{"url": "http://www.focus-news.net/news/2017/12/12/2466422/kardzhali-37-godishen-mazh-e-zadarzhan-v-grada-za-falshiva-bombena-zaplaha.html", "text": "37-годишен мъж е задържан вчера в Районно управление на МВР-Кърджали за срок до 24 часа за фалшива бомбена заплаха, подадена на тел. 112. Това съобщиха от ОДМВР-Кърджали. Мъжът позвънил на единния европейски номер около 3 часа на 11 декември  и съобщил, че на пазара в областния център има поставено взривно устройство. При извършените проверки е установено, че сигналът е фалшив. От организираните издирвателни действия е установен авторът на съобщението. Работата по случая продължава сектор Криминална полиция“ в РУ-Кърджали.", "date": "2017.12.12", "title": "Кърджали: 37-годишен мъж е задържан в града за фалшива бомбена заплаха"}
{"url": "http://www.focus-news.net/news/2017/12/12/2466423/stara-zagora-numizmatichna-izlozhba-v-regionalniya-istoricheski-muzey-predstavya-novi-razkritiya-za-gotite-i-beroe.html", "text": "От 17.30 ч. на II експозиционно ниво в Регионалния исторически музей (РИМ) – Стара Загора се открива нумизматична изложба, която представя най-новите научни постижения, свързани с изследванията за готите и Берое. Това съобщиха от пресцентъра на Община Стара Загора.\r\nЗа пръв път се показват части от 5 съкровища с монети, денари и антониани от средата на III-ти век, открити в околностите на старозагорските села Свобода, Сладък кладенец, Михайлово, Самуилово, Братя Даскалови и Казанка. На територията на Августа Траяна/Берое са открити общо 15  монетни съкровища, чието местонамиране маркира пътищата на готските нашествия в Тракия в средата на III-ти век. \r\nСпоред монетните находки се предполага, че готите са нападнали Тракия преминавайки през Прохода на Републиката в Стара планина и след това са преминали  през Новозагорския проход в Средна гора. След опустошенията покрай Берое и във Филипопол са се изтеглили през прохода Пъстрово - Средногорово в Средна гора и след това през Шипченския проход в Стара планина са се отправили към  Абритус.\r\nАкцент в изложбата е фотокопие на ценен палимпсест, подарен в XVI-ти век на Виенската национална библиотека, в който е споменат Берое с нови данни за събитията от 250 г. В манускрипта се споменава за построяване на укрепление с отбранителна цел край Берое. Възможно е това да е укреплението при с. Землен, за което има данни, че е ползвано и през IV-ти век за отбрана от готите, считат специалистите от РИМ – Стара Загора.     \r\nТекстът на палимпсеста е идентифициран с труда на Дексип от Атина „Скитика”. Публикуван е от д-р Яна Грускова от Братиславския университет, сътрудник в Австрийската академия на науките и Гунтер Мартин (университета в Цюрих).    Внимание в изложбата е отделено и на Аспар, алано-готски благородник, отличен с най-високите византийски военни отличия, който е имал резиденция в Берое. За спасяването на Берое от хуните, градската управа му издига бронзова статуя, от която е запазен мраморният постамент под нея (сега експониран в музея в Стара Загора).", "date": "2017.12.12", "title": "Стара Загора: Нумизматична изложба в Регионалния исторически музей представя нови разкрития за готите и Берое"}
{"url": "http://www.focus-news.net/news/2017/12/12/2466424/prokuror-ivan-geshev-reeksportat-na-lekarstva-ne-e-nezakonen-ako-sa-pridobiti-po-zakonen-nachin.html", "text": "Реекспортът на лекарства не е незаконен, ако са придобити по законен начин. Това каза на брифинг ръководителят на Специализираната прокуратура Иван Гешев, предаде репортер на Агенция „Фокус“. „Имена на болници и аптеки няма да посочим, тъй като разследването продължава. Това е първата вълна на престъплението. Евентуално обвинение за пране на пари и данъчни престъпления има нужда от повече време. Разчитам на възложените ревизии на колегите от НАП и на проверките в болници и аптеки. Когато се групират лекарства по нерегламентиран начин, за да ги изнесеш, трябва да докажеш произхода им. В резултат на тази дейност, според нас, са осъществени и данъчни престъпления и пране на пари. Лекарствата са стоката на тези престъпления. Реекспортът не е незаконен, ако са придобити по законен начин. Според нас обаче са придобити по нерегламентиран начин, макар и с административни нарушения. Има административно-наказателна дейност“, коментира Гешев. По  думите му през годините има доста сериозна дейност на Агенцията по лекарствата. „Ние се занимаваме с наказателно-правната част, а те с административната. Реализирали са износ на лекарства са десетки милиони левове. Не съм готов да кажа точната цифра. Аз смятам, че има законодателни пропуски, за да се случи това нещо“, каза още Иван Гешев. \r\nЛюба АЛЕКСИЕВА", "date": "2017.12.12", "title": "Прокурор Иван Гешев: Реекспортът на лекарства не е незаконен, ако са придобити по законен начин"}
{"url": "http://www.focus-news.net/news/2017/12/12/2466425/sliven-8-dushi-postradali-pri-katastrofata-kray-nova-zagora-sa-transportirani-v-oblastnata-bolnitsa-d-r-ivan-seliminski-dvama-ot-tyah-sa-s-opasnost-za-zhivota.html", "text": "Осем души, пострадали при тежката катастрофа край Нова Загора, са транспортирани в областната болница „Д-р Иван Селимински“ в Сливен. Това съобщи пред Радио „Фокус“ – Сливен директорът на новозагорската болница д-р Станка Иванова. По думите й двама от пострадалите са със съчетани травми и опасност за живота, а другите шестима са по-добре.\r\n\"Фокус\" припомня: Около 07.30 часа на пътя между селата Сокол и Еленово, община Нова Загора, автобус, превозващ работници от Ямбол до ТЕЦ-овете в района, се блъсна в дърво. При удара загинаха двама души.", "date": "2017.12.12", "title": "Сливен: 8 души, пострадали при катастрофата край Нова Загора, са транспортирани в областната болница „Д-р Иван Селимински“, двама от тях са с опасност за живота"}
{"url": "http://www.focus-news.net/news/2017/12/12/2466426/kameliya-neykova-tsik-shte-provedem-3-simulatsii-na-distantsionno-elektronno-glasuvane-do-kraya-na-godinata.html", "text": "Ще проведем 3 симулации на дистанционно електронно гласуване до края на годината. Това каза говорителят на ЦИК Камелия Нейкова по време на симулацията на дистанционно електронно гласуване, предаде репортер на Агенция „Фокус“. „От името на ЦИК и нашия дългогодишен партньор в изборния процес „Информационно обслужване“, АД имам удоволствието да ви приветствам с добре дошли на симулациите. Те ще се проведат в изпълнение на разпоредбите на Изборния кодекс, съгласно който до края на тази година ЦИК трябва да проведе 3 симулации“, каза Нейкова и поясни, че днешната симулация ще пресъздаде избори за членове на ЕП, избори за народни представители и избори за кмет на община. Тя поясни, че всички ще могат да избират между измислени кандидати, партии и коалиции. „Процесът, който ще наблюдавате ще включва регистрация за гласуване, самия процес на гласуване, след което всеки гласувал избирател ще има възможност да направи проверка на своя индивидуален вот“, каза Нейкова. Говорителят на ЦИК поясни, че системата е максимално близо до всички изисквания на параграф 145 от Изборния кодекс. \r\nДеница КИТАНОВА", "date": "2017.12.12", "title": "Камелия Нейкова, ЦИК: Ще проведем 3 симулации на дистанционно електронно гласуване до края на годината"}
{"url": "http://www.focus-news.net/news/2017/12/12/2466427/api-dvizhenieto-po-avtomagistrala-trakiya-ot-km-3-do-km-4-v-posoka-burgas-i-ot-km-32-do-km-33-v-posoka-sofiya-se-osashtestvyava-v-edna-lenta-poradi-remont.html", "text": "Движението по автомагистрала \"Тракия\" от км 3 до км 4, в посока Бургас и от км 32 до км 33, в посока София се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).\r\nНеобходимо е шофьорите да се движат с повишено внимание и съобразена скорост в двата участъка, като спазват стриктно поставената сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.12", "title": "АПИ: Движението по автомагистрала \"Тракия\" от км 3 до км 4, в посока Бургас и от км 32 до км 33, в посока София се осъществява в една лента, поради ремонт"}
{"url": "http://www.focus-news.net/news/2017/12/12/2466428/veliko-tarnovo-mazh-i-zhena-sa-zaginali-pri-pozhar-v-selo-morava.html", "text": "Мъж и жена са загинали при пожар в село Морава, община Свищов. Сигнал за инцидента е подаден на тел. 112 вчера, малко преди 09.00 часа, съобщиха за", "date": "2017.12.12", "title": "Велико Търново: Мъж и жена са загинали при пожар в село Морава"}
{"url": "http://www.focus-news.net/news/2017/12/12/2466429/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за инициативата на една от големите фирми в Пещера, която дари над 230 иглолистни и широколистни дръвчета, които вече са засадени в родопския град. Повече за акцията ще научим от Стоян Йовчев, експрет в общинската адсминистрация в града. СУ“Св. Климент Охридски“ в Пещеряа отбеляза 110 години от своето основаване. Какви са уславията за обучение в училището, какви са интересите на учениците и какви са най-атрактимните специалности ще ни каже Мария Атанасова, директор на учебното заведение. Поредица от куртурни инициативи са предвидени през месец декември в община Пещера. Как ще бъде отбелязани Коледните и Новогодишните празници ще научим от Димитър Павлов, експерт по култура в община Пещера. Телефоните за връзка със студиото са 0885 606692 и 034 420020.", "date": "2017.12.12", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/12/12/2466430/blagoevgrad-zatrudneno-e-dvizhenieto-v-rayona-na-parvi-korpus-na-yugozapaden-universitet-neofit-rilski-zaradi-intsidenta-pri-koyto-zagina-19-godishno-momiche.html", "text": "Затруднено е движението в района на Първи корпус на Югозападен университет „Неофит Рилски“ в Благоевград. Причината е тежкият инцидент, при който загина 19-годишно момиче, като в момента се извършва оглед на местопроизшествието. Колони от автомобили се образуват в района на жп гарата и автогарата в града, предаде репортер на Радио „Фокус“ – Пирин. \r\nВсички светофарни уредби в града са изправни.\r\nЛора КАЛЧЕВА", "date": "2017.12.12", "title": "Благоевград: Затруднено е движението в района на Първи корпус на Югозападен университет „Неофит Рилски“, заради инцидента, при който загина 19-годишно момиче"}
{"url": "http://www.focus-news.net/news/2017/12/12/2466431/prof-mihail-konstantinov-tehnologiyata-na-smart-kartite-e-dosta-samnitelna-zatova-pri-vavezhdaneto-na-elektronnoto-distantsionno-glasuvane-tryabva-da-deystvame-savmestno-s-utvardenite-darzhavi.html", "text": "Технологията на смарт картите е доста съмнителна, затова при въвеждането на електронното дистанционно гласуване трябва да действаме съвместно с утвърдените държави. Това каза проф. Михаил Константинов по време на симулацията на дистанционно електронно гласуване, предаде репортер на Агенция „Фокус“. Проф. Констнатинов поясни, че от няколкото съществуващи технологии за електронно дистанционно гласуване, ще видим технологията, основана на смарт карта. \"В света и в България възникна една сериозна дискусия, свързана с технологията на смарт картите“, коментира той. Проф. Михаил Константинов посочи, че явлението, наречено „завръщане на атаката на Купър Смит“, е нещо, което е доста математическо по своята същност и се основава на пробив в тези технологии. Математикът обясни, че това прави контролът върху тези карти съмнителни. „Това трябва да го имаме предвид, когато въвеждаме тази система“, обърна се той към народните представители, част от които присъстваха на симулацията.  По думите му е добре да действаме съвместно с големите утвърдени държави в тази област. Преди стартиране на гласуването от \"Информационно обслужване\", АД представиха презентация как се гласува със смарт карта.   \r\nДеница КИТАНОВА", "date": "2017.12.12", "title": "Проф. Михаил Константинов: Технологията на смарт картите е доста съмнителна, затова при въвеждането на електронното дистанционно гласуване трябва да действаме съвместно с утвърдените държави"}
{"url": "http://www.focus-news.net/news/2017/12/12/2466432/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenata-tseremoniya-na-koyato-shte-badat-vracheni-godishnite-nagradi-v-turizma.html", "text": "Председателят на Народното събрание Цвета Караянчева ще участва в тържествената церемония, на която ще бъдат връчени Годишните награди в туризма. Официалното обявяване на победителите ще се проведе от 19.30 часа в Централния военен клуб в София. Това съобщиха от пресцентъра на Народното събрание. Председателят на парламента ще връчи специалния приз „Изборът на българите”. Носителят на отличието, както и останалите победители в общо 16 категории, са определени чрез гласуване в интернет. Инициативата се осъществява за втора поредна година от Министерство на туризма и целта й е да популяризира страната ни като целогодишна туристическа дестинация.", "date": "2017.12.12", "title": "Председателят на Народното събрание Цвета Караянчева ще участва в тържествената церемония, на която ще бъдат връчени Годишните награди в туризма"}
{"url": "http://www.focus-news.net/news/2017/12/12/2466433/svetlin-spirov-izpalnitelna-agentsiya-po-lekarstvata-golyam-broy-knizhki-kam-nzok-sa-bili-sahranyavani-ot-edno-litse-kato-lekarstvata-ne-sa-otivali-za-konkretnite-patsienti.html", "text": "Голям брой книжки към НЗОК са били съхранявани от едно лице, като лекарствата не са отивали за конкретните пациенти. Това каза на брифинг главният секретар на Изпълнителна агенция по лекарствата Светлин Спиров, предаде репортер на Агенция „Фокус“. „От различните обекти са иззети различни видове лекарствени продукти, включително и от извън аптечната мрежа от т.нар. дилъри, които обикалят и изкупуват не по предназначение. Доказателство за това е, че при една от проверките сме описали голям брой книжки към НЗОК, които се съхраняват от лице и очевидно лекарствата не отиват за тези пациенти. По думите му се проверява дали книжките са на реални пациенти. „Лекарствата са най-атрактивните с най-високи маржове за т.нар. паралелен износ. Това са инсулин, за ревматоиден артрит, астматични продукти и за онкология“, обясни той. \r\nПрокурор Иван Гешев обобщи, че по безброй начини от различни източници нерегламентирано са групирани лекарства и е осъществяван т.нар. реекспорт от фирми част от организирана престъпна група. „За да бъде осъществен този реекспорт са извършени данъчни престъпления и пране на пари. Тези престъпления са производни от необходимостта да бъде осъществява този износ на лекарства. Кои са фирмите няма да коментирам, болниците също. Схемите са безброй, включително и тази от Турция. Имаме данни за още групи, защото това е печеливш бизнес. Логично е той да не се осъществява само от една група. Колегите от ГДБОП следят тази тенденция повече от година. Това е една нисша, която осъществява възможност да бързи и големи печалби, докато се запълни. Това е една нова нисша. Това е началото на дейността на МВР, съдебната власт и колегите от НАП и медицински одит“, каза още Иван Гешев. \r\nЛюба АЛЕКСИЕВА", "date": "2017.12.12", "title": "Светлин Спиров, Изпълнителна агенция по лекарствата: Голям брой книжки към НЗОК са били съхранявани от едно лице, като лекарствата не са отивали за конкретните пациенти"}
{"url": "http://www.focus-news.net/news/2017/12/12/2466434/bsp-obsazhda-problemite-na-zdraveopazvaneto.html", "text": "Изпълнителното бюро на БСП, заедно с експерти и членове на Съвета по здравеопазване, както и депутати от ПГ на „БСП за България“ от здравната комисия в парламента, обсъждат проблемите в здравеопазването. Това съобщиха от пресцентъра на партията. Дискутират се наложеното вето на президента, кризата в държавните и общински болници и начините да бъде разширен достъпът до здравеопазване на всички български граждани. По време на разговора се обсъжда и исканият от БСП мораториум върху лицензирането на нови лечебни заведения. \r\nЗа решенията ще бъде дадена пресконференция.", "date": "2017.12.12", "title": "БСП обсъжда проблемите на здравеопазването"}
{"url": "http://www.focus-news.net/news/2017/12/12/2466435/smolyan-nad-80-zhiteli-na-obshtinata-praznuvat-v-denya-na-sv-spiridon.html", "text": "Над 80 жители на община Смолян празнуват имен ден на днешния ден, в който църква почита свети Спиридон Тримитунтски Чудотворец, който е един от най-тачените светци в православието. Това каза за Радио „Фокус“ – Смолян Мария Топова от служба ГРАО в Община Смолян. Името Спиридон носят 11 мъже от община Смолян. На днешния празник имен ден имат и повече от 70 дами, които носят красивите имена Дарина и Дария.\r\nНели ГЕРГЬОВСКА", "date": "2017.12.12", "title": "Смолян: Над 80 жители на общината празнуват в деня на св. Спиридон"}
{"url": "http://www.focus-news.net/news/2017/12/12/2466436/plovdiv-lekarite-ot-telk-v-grada-sa-v-gotovnost-za-podavane-na-ostavki-zaradi-neresheniya-problem-s-aktovete-za-narusheniya.html", "text": "Лекарите от ТЕЛК в Пловдив отново са в готовност за подаване на оставки заради нерешения проблем с актовете за нарушения. Това съобщи за Радио „Фокус”-Пловдив д-р Райна Ангелова, отговорник на звеното в Пловдив. По думите историята от преди година и половина се повтаря, отново са подновени актовете, след като е имало затишие около година и половина, когато те протестираха. „Законът изобщо не е променен, а ние разчитахме на това”, каза д-р Ангелова. Според нея за ТЕЛК у нас се говори само като за фалшиви експертни решения, а проблемите на лекарите, които работят там никой не ги решава. „Ние искаме нещо съвсем обикновено и просто – когато се обжалва един административен акт да спре плащането по него”, уточни д-р Ангелова. В момента лекарите чакат институциите да се произнесат по техния казус. Те са изпратили декларации до Министерството на здравеопазването, до Народното събрание и до Лекарския съюз.\r\nОт „Сдружение на лекарите от ТЕЛК-София” днес изпратиха декларация за категорична подкрепа на пловдивските лекари. В нея се казва, че „за пореден път липсата на законно установен задължителен срок за произнасяне на НЕЛК по постъпили жалби срещу експертни решения на ТЕЛК довежда лекарите от Пловдив до решение за масово подаване на оставки, което би довело и до накърняване на правата на граждани на Република България да бъдат своевременно освидетелствани”.\r\nПри действащото към настоящия момент законодателство в случай, че НЕЛК се произнесе след тримесечен срок с решение, с което се определя процент намалена работоспособност по-нисък от този, определен от ТЕЛК, съгласно чл. 110, ал.1 от Кодекса за социално осигуряване във връзка с чл. 112, ал.9 от Закона за здравето, за причинените вреди на държавното обществено осигуряване от неправомерно извършени осигурителни разходи отговарят физическите лица – лекарите от ТЕЛК. Липсата на задължителен срок за освидетелстване предполага реална възможност НЕЛК да се произнесе по обжалвания акт след няколко години, при което сумите от извършените осигурителни разходи, които лекарите от ТЕЛК трябва да заплатят могат да нараснат неимоверно.\r\nЗабавянето на произнасянето в законно установения срок от НЕЛК е единственият фактор, водещ до настъпването на горните вреди за лекарите от ТЕЛК. В случая лекарите отговарят финансово за чуждо бездействие. Според тях е нарушен принципа на справедливостта и логиката.\r\nЦветана ТОНЧЕВА", "date": "2017.12.12", "title": "Пловдив: Лекарите от ТЕЛК в града са в готовност за подаване на оставки заради нерешения проблем с актовете за нарушения"}
{"url": "http://www.focus-news.net/news/2017/12/12/2466437/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2017.12.12", "title": "В централата на БСП ще се проведе пресконференция"}
{"url": "http://www.focus-news.net/news/2017/12/12/2466438/prokuror-rumyana-arnaudova-mobilizirali-sme-se-na-vsichki-niva-da-preborim-iztochvaneto-na-nzok-i-paralelniya-iznos-na-lekarstva.html", "text": "Мобилизирали сме се на всички нива в рамките на собствените си компетентности, за да се преборим с източването на НЗОК, с т. нар. паралелен износ, като разбира се прокуратурата може да противодейства само по отношение на извършените престъпления. Това каза на брифинг говорителят на главния прокурор Румяна Арнаудова, предаде репортер на Агенция „Фокус“. „Наблюдаващите прокурори възложиха на органите на НАП извършване данъчни ревизии на 42 юридически лица. На органите на Изпълнителна агенция по лекарствата и на Изпълнителната агенция Медицински одит са възложени проверки по отношение на 30 аптеки и 3 болници. Не е моментът към този час да споделяме информацията, с която разполагаме, защото ще затрудним разследването. Ще има продължение по темата. Разбирам, че разследването е много важно, но към този момент прокуратурата не може да споменава нито една от схемите. За нас е важно наказателното производство да успее, а не само да дадем информация на гражданите какво работим“, заяви Арнаудова. По думите ѝ, за да се постигне до успех, лицата трябва да се накажат. „Няма към този момент повдигнати обвинения за данъчни престъпления. Освен, че е пострадал българският гражданин, е нарушен финансовият интерес на републиката. Трябва да си съберем доказателствата, които сме възложили“, каза още Румяна Арнаудова.\r\nЛюба АЛЕКСИЕВА", "date": "2017.12.12", "title": "Прокурор Румяна Арнаудова: Мобилизирали сме се на всички нива да преборим източването на НЗОК и паралелния износ на лекарства"}
{"url": "http://www.focus-news.net/news/2017/12/12/2466439/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-dekemvri-2017-g.html", "text": "„Софийска вода” временно ще прекъсне водоснабдяването в някои части на столицата на 13 декември 2017 г. (сряда). Това съобщиха от пресцентъра на водоснабдителното дружество.\r\nВъв връзка с изграждане на сградно водопроводно отклонение на ул. „Клокотница“ в ж.к. „Банишора“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Клокотница“ от ул. „Опълченска“ до ул. „Софроний Врачански“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ на кръстовището с ул. „Странджа“.\r\nВъв връзка с подмяна на сградно водопроводно отклонение на ул. „Хан Омуртаг“, ж.к. „Яворов“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Хан Омуртаг“ от ул. „Крали Марко“ до ул. „Страхил Войвода“;\r\n- ул. „Крали Марко“ от ул. „Хан Омуртаг“ до ул. „Петър Делян“;\r\n- ул. „Страхил Войвода“ от ул. „Хан Омуртаг“ до ул. „Петър Делян“;  \r\n- ул. „Чавдар Войвода“ от ул. „Хан Омуртаг“ до ул. „Петър Делян“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Омуртаг“, №66\r\nВъв връзка с подмяна на водопровод по ул. „Даниил Етрополски“ , кв. „Кръстова вада“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Даниил Етрополски“;\r\n- ул. „Никола Крушкин - Чолака\" от ул. „Даниил Етрополски“ до ул. „Никола Крушкин - Чолака\" №18А;\r\n- ул. „Мичман Тодор Саев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на кръстовището на ул. „Даниил Етрополски“ и ул. „Никола Крушкин - Чолака\"\r\nСлед възстановяване на водоснабдяването е възможно временно повишаване  мътността на водата.\r\nВъв връзка с реконструкция на уличен водопровод на ул. „Ришки проход“, ж.к. „Красна поляна“ 2 се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Иван Гарванов“ между ул. „Добротич“ и ул. „Ришки проход“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов“ до бл. 222.\r\nВъв връзка с подмяна на спирателен кран в кв. „Бояна“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Белите брези“ от ул. „Поп Евстати Витошки“ до пл. „Сборище“;\r\n- ул. „Поп Евстати Витошки“ от ул. „Каменно здание“ до ул. „Севастократор Калоян“;\r\n- ул. \"Ралевица“ от ул. „Каменно здание“ до ул. „Елите“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Евстати Витошки“ ъгъла с ул. „Белите брези“.\r\nВъв връзка с подмяна на водомерен възел на ул. „Проф. Христо Вакарелски“, кв. „Витоша“ се налага спиране на водоподаването от 10:00 до 18:00 часа на клиентите на „Софийска вода”, живеещи на адрес:\r\n- \"Проф. Христо Вакарелски\" №11.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \"Проф. Христо Вакарелски\" №11.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.12", "title": "„Софийска вода” временно ще прекъсне водоснабдяването в някои части на столицата на 13 декември 2017 г."}
{"url": "http://www.focus-news.net/news/2017/12/12/2466440/v-sadebnata-palata-shte-se-provede-brifing-vav-vrazka-s-aktualni-razsledvaniya-na-sofiyska-gradska-prokuratura.html", "text": "От 13:30 ч. в зала 2, ет. 4 на Съдебната палата ще се проведе брифинг във връзка с актуални разследвания на Софийска градска прокуратура (СГП). Това съобщиха от пресцентъра на Прокуратурата на Република България. Участие в него ще вземат административният ръководител на СГП Емилия Русинова, говорителят на СГП Зорница Таскова, старши комисар Константин Димитров – заместник директор на ГД “НП“ и старши комисар Ивайло Иванов – директор на СДВР.", "date": "2017.12.12", "title": "В Съдебната палата ще се проведе брифинг във връзка с актуални разследвания на Софийска градска прокуратура"}
{"url": "http://www.focus-news.net/news/2017/12/12/2466441/danail-kirilov-gerb-dovolen-sam-ot-demonstratsiyata-na-tsik-za-elektronno-distantsionno-glasuvane-opaseniya-shte-ima-vinagi-no-tryabva-da-podhozhdame-pozitivno-i-doveritelno.html", "text": "Доволен съм от демонстрацията на ЦИК за електронно дистанционно гласуване – опасения ще има винаги, но трябва да подхождаме позитивно и доверително. Това каза пред журналисти председателят на Правна комисия и депутат от ГЕРБ Данаил Кирилов след като участва в симулацията на електронно дистанционно гласуване, предаде репортер на Агенция „Фокус“. Според него системата е по-сложна, отколкото е очаквал. „Следвайки стъпките, мисля, че волята ми беше удостоверена точно и беше проверена“, коментира той. Кирилов заяви, че се надява да се приеме в окончателен вид технология, която да не е компрометирана. \"При всички положения няма на 100 % сигурен и непробиваем способ, на който може да се има доверие. Всичко може да бъде опорочено, ако има такова намерение. Ние гласуваме, за да утвърждаваме правила и да защитаваме права, така че би трябвало да подхождаме максимално позитивно и доверително“, заяви председателят на Правна комисия.  Попитан кога е реалистично да се въведе дистанционното електронно гласуване, Данаил Кирилов обясни, че е важно да се подходи спокойно, без излишно бързане и без да се преекспонира избраният способ. „Имаме нужда от това гласуване. То е важно, българите от чужбина да участват активно в изборния процес“, заяви Кирилов. Според него преди въвеждане на електронното дистанционно гласуване трябва да сме убедени, че от всички възможности сме избрали най-сигурната. \r\nДеница КИТАНОВА", "date": "2017.12.12", "title": "Данаил Кирилов, ГЕРБ: Доволен съм от демонстрацията на ЦИК за електронно дистанционно гласуване – опасения ще има винаги, но трябва да подхождаме позитивно и доверително"}
{"url": "http://www.focus-news.net/news/2017/12/12/2466442/haskovo-rayonna-prokuratura-svilengrad-nablyudava-barzo-proizvodstvo-spryamo-dvama-vietnamski-grazhdani-za-nezakonno-preminavane-prez-granitsata-na-stranata.html", "text": "Районна прокуратура-Свиленград наблюдава бързо производство спрямо Динх М., на 22 г., и Нгуен Т., на 30 г., граждани на Виетнам, за това, че влезли през границата на страната без разрешение на надлежните органи и за използване на неистински документ за самоличност – престъпления по престъпления по чл.279 ал.1 вр. чл.20 ал.2 и по чл.316 вр.чл.308 ал.2 вр.ал.1 от Наказателния кодекс. Това съобщиха от пресцентъра на Апелативна прокуратура-Пловдив.\r\nНа 11 декември 2017 г.,на ГКПП-Капитан Андреево- гара, пристигнал международен пътнически влак, пътуващ от гр.Истанбул ,Турция, за гр. Букурещ,Румъния. Като пътници в него пътували виетнамските граждани Динх М. и Нгуен Т.  Граничните полицейски служители извършили паспортна проверка, при която двамата виетнамски граждани представили пред тях тайвански електронни задгранични паспорти. При поставяне на електронните паспорти на устройството за разчитане, и след прочитане на чипа на персонализираната страница, се появили снимките на истинските собственици на документите. Образувано е било бързо производство срещу двамата виетнамските граждани. Те са  задържани за срок от 24 часа по Закона за МВР. Предстои извършване на процесуални-следствени действия.", "date": "2017.12.12", "title": "Хасково: Районна прокуратура-Свиленград наблюдава бързо производство спрямо двама виетнамски граждани за незаконно преминаване през границата на страната"}
{"url": "http://www.focus-news.net/news/2017/12/12/2466443/sliven-politsiyata-v-nova-zagora-e-zadarzhala-izvarshiteli-na-telefonna-izmama-za-5000-evro.html", "text": "Полицията в Нова Загора е задържала извършители на телефонна измама за 5000 евро. Това съобщиха от ОДМВР-Сливен. Полицейските служители започват работа по случая на 7 декември, когато получават сигнал, че жена на 81 години е била измамена с 5000 евро. Тя е получила обаждане на домашния телефон от мъж, който е  помислила за свой близък. След като я е заблудил, той е поискал от нея услуга. Тя е трябвало да се обади на конкретен телефонен номер и  да провери дали в магазин за бяла техника са пристигнали поръчаните от него радиатори за отопление. Жената се е обадила на посочения мобилен номер и се е уговорила с лице, представило се за  продавач в магазина, да плати сумата от 5 000 евро за поръчаните от „нейния познат” радиатори.  Така въвлечена в измамната схема жената предала сумата от 5000 евро на двама непознати мъже пред дома си. \r\nСлед проведените незабавни издирвателни действия полицията установява извършителите и предприема действия по тяхното задържане. Още същия ден около 19,30 часа е задържан единият от извършителите-26-годишният  И.Д. от град Ямбол. Около час по-късно е задържан и вторият- Р.М. на 27 години от град Шивачево. Двамата са задържани за 24 часа в РУ-Нова Загора. Направили са пълни самопризнания, като са върнали част от открадната сума.   \r\nИ.Д. и Р.М. са привлечени в качеството си на обвиняеми за извършено престъпление по чл. 209, ал. 1 от НК. Взета им е мярка за 72 часа, като двамата са отведени в следствения арест в град Сливен. \r\nРаботата по разкриване и документиране на престъпната дейност на задържаните продължава.", "date": "2017.12.12", "title": "Сливен: Полицията в Нова Загора е задържала извършители на телефонна измама за 5000 евро"}
{"url": "http://www.focus-news.net/news/2017/12/12/2466444/velizara-dobreva-asotsiatsiya-balgarska-kniga-vseki-chetyasht-chovek-ima-kakvo-da-otkrie-za-sebe-si-po-vreme-na-panaira-na-knigata-v-sofiya.html", "text": "Всеки четящ човек има какво да открие за себе си по време на Панаира на книгата в София. Това каза Велизара Добрева – председател на Управителния съвет на Асоциация „Българска книга“, в интервю за Агенция „Фокус“ във връзка с Панаира на книгата, който ще се проведе от 12 до 17 декември.\r\n„Тази година положихме доста усилия в това да подготвим богата културна програма, като трябва да имаме предвид, че става въпрос за две литературни програми, които текат едновременно – панаир и международен фестивал. В културната програма на Панаира на книгата сме включили разнообразни представяния на нови книги, както и срещи с автори, които са се наложили на българския книжен пазар, и даване на автографи – това е нещо традиционно“, каза още тя и уточни, че ще има представяния на писатели като Владимир Зарев, като Милен Русков, като Захари Карабашлиев и др.\r\n„Програмата на международния фестивал също е много богата и тя ще протече на сцената на мраморното фоайе в НДК, като всяка година имаме и фокус. Тазгодишният е четирите държави от Вишеград – Полша, Чехия, Унгария и Словакия, като специално за фестивала пристигат 12 автори от тези страни. Но това, което е наистина интересно в програмата, която направихме, е, че и над 60 български утвърдени автори ще домакинстват представянията на нашите гости, което е едно много прекрасно и нетрадиционно преплитане на българската култура, на българската литература, на българската книга с международната литература“, обясни Добрева.\r\nЦветилена СИМЕОНОВА", "date": "2017.12.12", "title": "Велизара Добрева, Асоциация „Българска книга“: Всеки четящ човек има какво да открие за себе си по време на Панаира на книгата в София"}
{"url": "http://www.focus-news.net/news/2017/12/12/2466445/haskovo-petata-kniga-na-nikolay-dyalkov-be-predstavena-v-topolovgrad.html", "text": "Своята пета стихосбирка „Нагазване в женски води“ представи на 11 декември в Тополовград местният поет Николай Дялков. Това съобщиха от Общината. В препълнената зала на читалищната библиотека присъстваха много почитатели на неговата поезия, сред които бяха председателят на ОбС Васил Сяров, председателят на читалището Трифон Ламбов, близки, приятели, местни творци от Клуба на поетите. Поетичното събитие откри Райна Атанасова – секретар на читалището. В ролята на Водещ влезе малката Лиляна Личева, която се опита да разбере какво е Любовта, чието неотменно присъствие се усеща  във всеки стих на поета. За разкриването на колоритния поетичен свят на твореца помогна  Любов Узунова.Тя рецитира стихове, заедно с него. Много приятно прозвучаха песните по текстове на автора, които изпълниха прекрасно китаристите Росен Пурлантов и Димитър Тодоров . Поздрав към Дялков отправи Красимира Ятакчиева –началник-отдел  „Хуманитарни и социални дейности“ в ОбА. \r\nДялков благодари на организаторите на вечерта, както и на всички почитатели на неговата поезия.\r\nТой получи много цветя, подаръци и поздравления,  сърдечните пожелания за здраве и нови творчески успехи.\r\nСтиховете в новата книга на Николай Дялков носят почерка на талантлив поет, на мъдър човек, израснал сред нас. Новите му стихове показват творческа зрялост, носят послания за преобразяващата сила на любовта.", "date": "2017.12.12", "title": "Хасково: Петата книга на Николай Дялков бе представена в Тополовград"}
{"url": "http://www.focus-news.net/news/2017/12/12/2466446/blagoevgrad-289-kilograma-tyutyun-bez-banderol-sa-izzeti-pri-politseyska-proverka-na-lek-avtomobil-v-rayona-na-s-gospodintsi.html", "text": "Около 08:40 часа на 111 декември 2017 г. в района на с. Господинци, общ. Гоце Делчев, е извършена полицейска проверка на лек автомобил „Сеат Толедо“, управляван от Ю. П. /27 г./ от с. Абланица, общ. Хаджидимово. Това съобщиха от ОДМВР-Благоевград. В хода на проверката е намерен и иззет около 289 килограма нарязан тютюн, без задължителен бандеролен знак. Ю.П. е задържан със заповед за задържане до 24 часа. Уведомена РП-Гоце Делчев. Работата по случая продължава.", "date": "2017.12.12", "title": "Благоевград: 289 килограма тютюн без бандерол са иззети при полицейска проверка на лек автомобил в района на с. Господинци"}
{"url": "http://www.focus-news.net/news/2017/12/12/2466447/dobrich-ekspozitsiya-predstavya-kmetovete-na-kavarna-ot-xix-vek-do-dnes.html", "text": "Експозиция с портрети на кметовете, управлявали Община Каварна от 1880 година до днес, напомня за миналото и за управниците, останали в историята на града. Това съобщиха от пресцентъра на Общината. Инициативата е на настоящия градоначалник Нина Ставрева. Снимките са разположени на втория етаж в сградата на Община Каварна и всеки, който се интересува може да ги разгледа.\r\nЕкспозицията включва кметовете на града от 1880 година до днес, като сред тях са и имената на румънските  кметове в периода на първата и втората окупация.\r\nКметът, управлявал най-дълго града е Атанас Маринов – кмет от 1973 година до 1986 година. Сред имената на всички мъже във властта през годините се откроява това на Нина Ставрева, която е единствената жена кмет на Каварна.\r\n„Най-подходящото място за експозицията е сградата на Общината. Изпитвам най-искрени чувства на признателност към всички кметове, които с делата и живота си са допринесли за развитието на Каварна. Важно е да познаваме историята си, да се учим от добрите примери, а и от грешките, и да работим за издигане на авторитета на Общината и подобряване на условията за живот“, каза г-жа Нина Ставрева.\r\n„Експозицията е постоянна и ще продължава да се допълва с портрети и информация за кметовете на Каварна. Въпреки усилията ни все още имаме липсващи портрети. Призовавам каварненци, ако могат да помогнат с техни снимки и да допринесат за обогатяване на експозицията и за запазване на историята на хилядолетния ни град“ С тези думи г-жа Ставрева се обърна към съгражданите си и увери, че издирвателската дейност ще продължи и за напред, за да се проучат и съберат още данни за хората, управлявали Каварна.", "date": "2017.12.12", "title": "Добрич: Експозиция представя кметовете на Каварна от XIX век до днес"}
{"url": "http://www.focus-news.net/news/2017/12/12/2466448/prokuror-ivan-geshev-vzeti-za-merki-za-neotklonenie-parichni-garantsii-na-shestte-litsa-ot-prestapnata-grupa-za-reeksport-na-lekarstva.html", "text": "Взети за мерки за неотклонение „парични гаранции“ на шестте лица от престъпната група за реекспорт на лекарства. Това каза на брифинг ръководителят на Специализираната прокуратура Иван Гешев, предаде репортер на Агенция „Фокус“. „Пресконференцията е продължение на цялостната политика на правителството на Бойко Борисов и на зададените задачи от главния прокурор Сотир Цацаров. Престъплението, в което ръководителят на престъпната група е привлечен за обвиняем, е извършено след като той е осъден на лишаване от свобода в размер на 3 години. Изпълнението на наказанието е отложено за срок от 5 години. В момента тече предявяването на обвиненията на част от обвиняемите лица. По отношение на шестте лица са взети мерки за неотклонение „парични гаранции“ в размер от 50 000 лв. до 20 000 лв.“, коментира Гешев. По думите му се извършват проверки на 30 аптеки и 3 болници. „Кръгът вероятно ще се разширява, защото имаме данни за по-голям брой аптеки и болнични заведения, които следва да бъдат проверени. В случай, че бъдат констатирани административни нарушения, ще бъдат съставени актове. Ако констатират данни, които касаят досъдебното производство, ще ги получим. Лицата, които посочвам, са от организираната престъпна група, която се е занимавала с този паралелен износ на лекарства. Зареждането се е осъществявало от множество аптеки и болнични заведения“, допълни той и уточни, че към този момент няма обвиняеми от този кръг лица. „Тези аптеки и болнични заведения нямат право да търгуват с търговци на лекарства. Целта на тези заведения е да осигурят лечението и лекарствата да стигнат до съответния български гражданин“, каза още прокурорът.\r\nЛюба АЛЕКСИЕВА", "date": "2017.12.12", "title": "Прокурор Иван Гешев: Взети за мерки за неотклонение „парични гаранции“ на шестте лица от престъпната група за реекспорт на лекарства"}
{"url": "http://www.focus-news.net/news/2017/12/12/2466449/smetnata-palata-e-ustanovila-275-nesaotvetstviya-v-imushtestvenite-deklaratsii-podadeni-ot-litsa-zaemashti-visshi-publichni-dlazhnosti-prez-2017-g.html", "text": "Сметната палата е установила 275 несъответствия в имуществените декларации, подадени от лица, заемащи висши публични длъжности през 2017 г., съобщиха от пресцентъра на институцията.\r\nСметната палата публикува Списък със заключенията за несъответствие от извършените проверки на имуществените декларации, подадени от лицата, заемащи висши държавни и други длъжности през 2017 г.\r\nСписъкът съдържа имената на лицата по чл. 2, ал. 1 от Закона за публичност на  имуществото на лица, заемащи висши държавни и други длъжности (ЗПИЛЗВДДД), за които проверката по чл. 7 е приключила със заключение за несъответствие. От Сметната палата са установени:\r\n-\t147 заключения за несъответствия на лица, заемащи висши държавни и други длъжности, подали ежегодни декларации или уведомления през 2017 г. \r\n-\t128 заключения за несъответствие на лица, подали встъпителни и финални декларации за периода от 01 януари до 10 ноември 2017 г.\r\nПроверката на имуществените декларации обхваща освен лицата по чл. 2, ал. 1 от закона и техните съпруг/а, и ненавършили пълнолетие деца.\r\nВ случаите, когато е съставено заключение за несъответствие, председателят на Сметната палата уведомява изпълнителния директор на Националната агенция за приходите, за предприемане на действия по реда на глава четиринадесета или петнадесета от Данъчно-осигурителния процесуален кодекс, както и председателя на Държавна агенция \"Национална сигурност\".\r\nВ 7-дневен срок от получаване на резултатите от Националната агенция за приходите, председателят на Сметната палата, ги публикува на интернет страницата на Сметната палата в раздел „Публичност на имуществото” - Резултати от НАП.\r\nЗПИЛЗВДДД има за цел да осигури публичност и прозрачност на имуществото и доходите на лицата, заемащи висши публични длъжности. Утвърдените през годините система на деклариране и механизъм на проверка, служат като ефективен инструмент за прозрачност, за превенция и за борба с корупцията. Публикуваната информация дава широка възможност на други заитнтересовани лица да провеждат необходимите разследвания. Систематичното публикуване и систематичната проверка на декларациите за имотно състояние, съставляват важен елемент на всяка ефективна система за противодействие на корупцията, осигурявайки прозрачност на имуществото на лицата, заемащи висши публични длъжности. \r\nСписъкът, подготвен в съответствие с изискванията на ЗПИЛЗВДДД и ЗЗЛД, е публикуван на адрес: http://www.bulnao.government.bg/bg/articles/zakluchenija-za-nesyotvetstvie-86", "date": "2017.12.12", "title": "Сметната палата е установила 275 несъответствия в имуществените декларации, подадени от лица, заемащи висши публични длъжности през 2017 г."}
{"url": "http://www.focus-news.net/news/2017/12/12/2466450/filip-popov-demonstratsiyata-na-elektronno-distantsionno-glasuvane-potvardi-opaseniyata-na-bsp-che-balgariya-ne-e-gotova-za-tazi-sestema.html", "text": "Демонстрацията на електронно дистанционно гласуване потвърди опасенията на БСП, че България не е готова за тази сестема. Това каза пред журналисти секретарят на ПГ на „БСП за България“ Филип Попов след като участва в симулацията на електронно дистанционно гласуване, предаде репортер на Агенция „Фокус“. Според него тази симулация е показала защо не трябва да се въвежда електронно дистанционно гласуване. „Тези, които са имали такъв вариант за гласуване, са се отказали от него. Никъде в света няма такъв вариант на гласуване. Той е предпоставка за манипулация за тайната на вота, за оказване на натиск върху гласоподавателя, защото на практика се гласува извън контролирана среда, извън СИК. Няма никаква софтуерна гаранция, че до рамото на избирателя няма да стои някой, който да му казва как да гласува и няма да му вземе този електронен подпис и да гласува вместо него“, посочи Попов. Той даде пример със САЩ, където за два дни хакери са разбили тяхната електропреносна система. „Тук това вероятно може да стане за два часа. Проф. Михаил Константинов сподели, че тази система вече е била компрометирана“, коментира Попов. \r\nДеница КИТАНОВА", "date": "2017.12.12", "title": "Филип Попов: Демонстрацията на електронно дистанционно гласуване потвърди опасенията на БСП, че България не е готова за тази сестема"}
{"url": "http://www.focus-news.net/news/2017/12/12/2466451/sliven-eksperti-izyasnyavat-prichinite-za-katastrofata-pri-koyato-avtobus-s-rabotnitsi-se-zabi-v-kraypatno-darvo-i-zaginaha-dvama-dushi.html", "text": "Вещи лица извършват оглед на мястото на катастрофата край Нова Загора. Това съобщи пред Радио „Фокус“ – Сливен наблюдаващият прокурор Борислав Сяров. Експертите ще изяснят причините за катастрофата, при която автобус с работници от Ямбол се заби в крайпътно дърво. Засега е ясно, че няма други участници в пътнотраспортното произшествие. При инцидента на място загинаха двама души, шофьорът и един от пътниците, а още осем бяха ранени. Двама от тях са с тежки травми и опасност за живота. Транспортирани са от Нова Загора, в областната болница на Сливен „Д-р Иван Селимински“, където за тях се полагат всички необходими медицински грижи. Тежкият пътен инцидент  стана към 7.30 часа,  на пътя между селата Сокол и Еленово, община Нова Загора.", "date": "2017.12.12", "title": "Сливен: Експерти изясняват причините за катастрофата, при която автобус с работници се заби в крайпътно дърво и загинаха двама души"}
{"url": "http://www.focus-news.net/news/2017/12/12/2466452/pazardzhik-nad-230-iglolistni-i-shirokolistni-dravcheta-sa-zasadeni-sled-daritelska-aktsiya-v-peshtera.html", "text": "Над 230 иглолистни и широколистни дръвчета са дарени на Община Пещера от частна фармацевтична фирма и в специална акция бяха посадени на определените за това места. Това съобщи за Радио „Фокус“ – Пазарджик Стоян Йовчев, експерт в Общината.  В засаждането се включиха работници и служители от общинската фирма по чистота. \r\n„Засаждането стана по предварително съгласувана с дарителите и изготвена от експертите в общинска администрация схема по уличната мрежа, централния градски парк, спортната площадка по пътя за Батак, парка в квартал „Изгрев“, входа на крепостта „Перистера“, училища и детски градини. Фирмата доставчик дари 6 дръвчета за общинския пазар в града. Фирмата-дарител се погрижи новозасадените широколистни дръвчета да бъдат подсигурени със защитни и укрепващи конструкции, които да гарантират тяхното опазване. А животновъдите Илия Келчобанов и Север Даудов доставиха естествен тор за всяко дръвче“, уточни Йовчев. \r\nТой каза също, че засадените видове са шестил, явор, плачещи върбички, черен бор, ела, кедър, сръбски смърч  и туя. В Пещера бяха засадени и първите редки видове плачеща японска вишна, плачещ кедър и единственото в града желязно дърво. Сред дарените дръвчета е и красива елха, която ще бъде засадена на центъра на Пещера идната пролет. Идеята на кмета на Пещера Николай Зайчев е тази елха да бъде и коледното дърво на града, когато порасне достатъчно и да не се доставя такова от гората.\r\nАлбена ЖИЛЕКОВА", "date": "2017.12.12", "title": "Пазарджик: Над 230 иглолистни и широколистни дръвчета са засадени след дарителска акция в Пещера"}
{"url": "http://www.focus-news.net/news/2017/12/12/2466453/sport-balgarskite-sastezateli-specheliha-51-medala-ot-mezhdunarodniya-turnir-po-sportna-gimnastika-v-novi-sad.html", "text": "Българските състезатели спечелиха 51 медала на Международния турнир по спортна гимнастика, който бе проведен в Нови Сад, Сърбия. \r\nВ състезанието участваха общо 258 гимнастици от 10 държави и 20 спортни клуба. България бе представена от 29 състезатели – 16 момчета и 16 момичета, които спечелиха 28 златни медали, 15 сребърни и осем бронзови.", "date": "2017.12.12", "title": "Спорт: Българските състезатели спечелиха 51 медала от Международния турнир по спортна гимнастика в Нови Сад"}
{"url": "http://www.focus-news.net/news/2017/12/12/2466454/varna-78-godishen-peshehodets-e-s-opasnost-za-zhivota-sled-paten-intsident-v-grada.html", "text": "78-годишен пешеходец е с опасност за живота след пътен инцидент във Варна. Това съобщиха от пресцентъра на ОДМВР – Варна. Инцидентът е възникнал тази сутрин, около 8.00 часа, на слизане от Аспарухов мост, в посока ул. „Девня”. По време на движението си, при навлизане в подхода за ул. „Девня”, водачът на лек автомобил – на 42 години от Варна, е блъснал пешеходец, пресичащ пътното платно на нерегламентирано за това място. Мъжът е на 78 години и е пострадал сериозно при инцидента. Настанен е за лечение в МБАЛ „Св. Анна” с фрактура на черепа и опасност за живота.\r\nПо случая е образувано досъдебно производство, изясняват се причините и обстоятелствата, довели до ПТП.", "date": "2017.12.12", "title": "Варна: 78-годишен пешеходец е с опасност за живота след пътен инцидент в града"}
{"url": "http://www.focus-news.net/news/2017/12/12/2466455/sliven-dvama-dushi-zaginaha-a-oshte-8-sa-raneni-pri-katastrofa-kray-nova-zagora-obzor.html", "text": "Тежка катастрофа стана рано тази сутрин край Нова Загора. Катастрофира автобус с работници, а шофьорът и един от пътниците загинаха на място. 26 души са пътували в автобуса, превозващ работници до ТЕЦ-Марица. Автобусът е катастрофирал рано сутринта около 7.30 сутринта на пътя между селата Сокол и Еленово. Автобусът с работници се е ударил в дърво край пътя. Осем души, пострадали при инцидента, са транспортирани  в областната болница „Д-р Иван Селимински“ в Сливен. Двама от ранените са със съчетани травми и опасност за живота, а другите шестима са в по-добро състояние. Вещи  лица извършват оглед на мястото на катастрофата и ще изготвят автотехническа експертиза. Експертите ще изясняват причините за катастрофата. Засега е ясно, че няма други участници в пътнотраспортното произшествие. На мястото са и екипи на Пътна полиция и експерти. Движението в района не е затруднено.", "date": "2017.12.12", "title": "Сливен: Двама души загинаха, а още 8 са ранени при катастрофа край Нова Загора /ОБЗОР/"}
{"url": "http://www.focus-news.net/news/2017/12/12/2466456/blagoevgrad-ottsepen-e-rayonat-na-ulitsa-slavyanska-zaradi-tezhkata-katastrofa-pri-koyato-zagina-19-godishno-momiche.html", "text": "Отцепен е районът на улица „Славянска“ в Благоевград заради тежката катастрофа, при която загина 19-годишно момиче, предаде репортер на Радио „Фокус“-Пирин. В момента се извършват следствени действия, като тялото на 19-годишното момиче вече е транспортирано.\r\nЛора КАЛЧЕВА", "date": "2017.12.12", "title": "Благоевград: Отцепен е районът на улица „Славянска“ заради тежката катастрофа, при която загина 19-годишно момиче"}
{"url": "http://www.focus-news.net/news/2017/12/12/2466457/velizara-dobreva-asotsiatsiya-balgarska-kniga-prodalzhavashtite-remonti-v-ndk-nyama-da-poprechat-na-provezhdaneto-na-panaira-na-knigata.html", "text": "Продължаващите ремонти в НДК няма да попречат на провеждането на Панаира на книгата. Това каза Велизара Добрева – председател на Управителния съвет на Асоциация „Българска книга“, в интервю за Агенция „Фокус“ във връзка с Панаира на книгата, който ще се проведе от 12 до 17 декември.\r\n„Ремонтните дейности са в много малък аспект и това е въпрос, който касае най-вече организаторите. Екипът на Асоциация „Българска книга“ напълно е насочен в тази посока, за да не може под никаква форма това да се отрази на посетителите, гостите и участниците на двете събития – панаирът и международният литературен фестивал. Силно се надяваме, че в случай на каквато и да е нужда ще имаме пълната подкрепа на ръководството на НДК, така че смятам, че това е проблем, който няма под никаква форма да се отрази на гостите и посетителите“, обясни Добрева.\r\nТя изрази благодарността си към подкрепата на многобройните четящи хора, които посвещават панаира всяка година. „Защото всичко, което се случва, е именно заради тях – заради хората, които четат. Искам да кажа още, че четящият човек е свободен човек. Четящият човек има възможност да постигне мечтите си, има възможност да утвърди себе си. Чрез четенето на книги ние можем да бъде на места, на които никога няма да успеем да отидем  и да преживеем неща, които никога няма да успеем да преживеем в живота си. Не напразно мотото на тазгодишния панаир на книгата е, че книгата може да те отведе навсякъде. Затова съветвам хората, които искат да бъдат богати, ако искат да имат една изключителна душевност, ако искат да преживеят невероятни неща в живота си и да бъдат истински свободни, то трябва просто да четат“, каза още тя.\r\nЦветилена СИМЕОНОВА", "date": "2017.12.12", "title": "Велизара Добрева, Асоциация „Българска книга“: Продължаващите ремонти в НДК няма да попречат на провеждането на Панаира на книгата"}
{"url": "http://www.focus-news.net/news/2017/12/12/2466458/mvnr-24-chasova-obshtonatsionalna-stachka-e-obyavena-v-gartsiya-za-14-dekemvri.html", "text": "24 часова общонационална стачка е обявена в Гърция за 14 декември т.г. В нея ще участват най-големите синдикати в страната -  съюзът на държавните служители, Общата федерацията на трудещите се, преподаватели и Общогръцката федерация по корабоплаване. Стачните действия ще обхванат и обществения транспорт  в Гърция - автобуси, тролейбуси, метро, железопътен транспорт и кораби. Това съобщиха от пресцентъра на Министерството на външните работи (МВнР).\r\nПо информация на българското посолство в Атина, тролейбусите и автобусите в страната няма да се движат от началото на работния ден на 14 декември до 09,00 ч. и от 21,00 ч. до края на работния ден. Общогръцката федерация по корабоплаване е обявила стачката да започне в 00,01 ч и да приключи в 24.00 ч на 14 декември, като в тези часове морски транспорт няма да се движи. \r\nВ тази връзка Министерството на външните работи препоръчва на българските граждани, пребиваващи или пътуващи до Гърция да се информират предварително за разписанията на превозните средства и възможните алтернативни връзки с друг вид транспорт. \r\nДипломатическите мисии на България в Гърция остават на разположение на българските граждани на следните телефони:    \r\n- Посолство в Атина: +30 210 67 48 105, +30 210 67 48 106, +30 210 67 48 107; \r\n- Генерално консулство в Солун: +30 2310 829 210; +30 2310 869 510.", "date": "2017.12.12", "title": "МВнР: 24 часова общонационална стачка е обявена в Гърция за 14 декември"}
{"url": "http://www.focus-news.net/news/2017/12/12/2466459/sofiya-vav-vrazka-sas-stroitelni-deynosti-v-kv-malinova-dolina-bunkera-se-vavezhda-promyana-v-organizatsiyata-na-dvizhenie.html", "text": "Във връзка със строителни дейности в кв. „Малинова долина – Бункера“ в София се въвежда промяна в организацията на движение. Това съобщиха от пресцентъра на Столична община. От днес до 24.00 часа на 8 януари се забранява влизането на пътни превозни средства по дясната пътна лента на южното локално пътно платно  на ул. „Околовръстен път“  в посока гр. Пловдив в участъка от ул. „Рачо Петков Казанджиев“ до ул. „Клен“ Движението на пътни превозни средства ще се извършва двупосочно в по една лента в посока в същия участък. \r\nЗа същия период временно се измества автобусната спирка  по маршрута на автобусна линии 111 и 112 с код 2624 „Резиденшъл парк София“  на южното локално пътно платно на ул. „Околовръстен път“ в посока гр. Пловдив“ с 16 метра назад.", "date": "2017.12.12", "title": "София: Във връзка със строителни дейности в кв. „Малинова долина – Бункера“ се въвежда промяна в организацията на движение"}
{"url": "http://www.focus-news.net/news/2017/12/12/2466460/prof-zlatitsa-petrova-izvarshvame-proverki-na-lechebni-zavedeniya-ot-smesen-tip-obshtinski-chastni-i-darzhavni.html", "text": "Три са болничните заведения, посочени от специализираната прокуратура, на база на които извършваме проверка на болничните аптеки. Това каза на брифинг проф. Златица Петрова - изпълнителен директор Изпълнителна агенция Медицински одит, предаде репортер на Агенция „Фокус“. „Това са лечебни заведения със смесен тип – общински, държавни и частни“, добави тя. \r\nСпоред ръководителя на Специализираната прокуратура Иван Гешев в България търговията с фалшиви лекарства не е престъпление. „В Англия и в Германия има досъдебни производства, да кажем свързани с нашето дело. При тях, ако лекарството е истинско като съдържание, но ако е сменена опаковката, за тях то е фалшиво. Не само когато самото съдържание на съответните компоненти не съответства, но и ако е препакетирано. От наказателно правна гледна точка според мен част от тази дейност, която описахме, се нуждае да бъде инкриминирана и нашата работа ще е по-лесна, ако бъде“, заяви Гешев. Той уточни, че имат данни за всевъзможни начини за групиране на тези лекарства. „Схемите са безброй, включително и тази от Турция. Намерени са лекарства, които нямат логично обяснение защо се намират в България, освен че са предмет на контрабанда. По думите му ръководителят на престъпната група е сириец и е фармацевт. „Останалите лица надолу са негови хора, които той контролира с изключение на две лица, чиито профил е на жаргон казано – известни столични ДДС-ари“, обясни той. \r\nГлавният секретар на Изпълнителна агенция по лекарствата Светлин Спиров допълни, че същото лице и неговото дружество са проверявани от Изпълнителна агенция по лекарствата. „Констатирани са сериозни нарушения. Множество лекарствени продукти са с чужда опаковка на турски и румънски език. След нашия анализ няма легален начин да са на територията на България и в неговия склад. Продуктите са блокирани, иззети са. Те са на значителна стойност и предстои да бъдат унищожени. Наложената санкция на фирмата е 5000 лв. – две имуществени санкции“, каза още Светлин Спиров.\r\nЛюба АЛЕКСИЕВА", "date": "2017.12.12", "title": "Проф. Златица Петрова: Извършваме проверки на лечебни заведения от смесен тип – общински, частни и държавни"}
{"url": "http://www.focus-news.net/news/2017/12/12/2466461/sgp-vnasya-v-sada-obvinitelen-akt-sreshtu-bivshiya-ministar-na-vanshnite-raboti-daniel-mitov-za-prestaplenie-po-sluzhba.html", "text": "Софийска градска прокуратура (СГП) внася в Специализирания наказателен съд (СпНС) обвинителен акт срещу Даниел Митов – бивш министър на външните работи и Христо Ангеличин – бивш заместник министър на външните работи. Митов е обвинен за престъпление по служба, а Ангеличин - в безстопанственост. Това съобщиха от пресцентъра на Прокуратурата на Република България.\r\nДаниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество, и от това настъпили значителни вредни последици в размер на 494 458,03 лв. за Министерство на външните работи (МВнР)- престъпления по чл. 282 ал.2 вр. ал.1 вр. чл. 26 ал.1 от НК. \r\nВ нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения. \r\nДаниел Митов е с мярка за неотклонение „Подписка“. \r\nХристо Ангеличин е обвинен в това, че в периода от 15.01.2016 г. до 22.07.2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не упражнил  достатъчен контрол върху работата на директора на тази дирекция. В резултат на това са последвали значителни щети за Министерство на външните работи в размер на 494 458,03 лева , изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение - престъпление по чл.219, ал.2 , вр. ал.1 , вр чл.26 , ал.1 от НК \r\nВместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ. \r\nПредстои насрочване на делото от съда.", "date": "2017.12.12", "title": "СГП внася в съда обвинителен акт срещу бившия министър на външните работи Даниел Митов за престъпление по служба"}
{"url": "http://www.focus-news.net/news/2017/12/12/2466462/targovishte-vazstanoveno-e-dvizhenieto-po-pat-i-4-antonovo-omurtag-v-rayona-na-otbivkata-za-izvorovo.html", "text": "Възстановено е движението по път I-4 Антоново - Омуртаг, в района на отбивката за с Изворово. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.12", "title": "Търговище: Възстановено е движението по път I-4 Антоново - Омуртаг, в района на отбивката за Изворово"}
{"url": "http://www.focus-news.net/news/2017/12/12/2466463/69-dushi-se-vklyuchiha-v-simulatsiyata-na-tsik-za-elektronno-distantsionno-glasuvane.html", "text": "69 души се включиха в симулацията на електронно дистанционно гласуване, която проведе Централната избирателна комисия (ЦИК), предаде репортер на Агенция „Фокус“. В гласуването се включиха председателят на Централната избирателна комисия Ивилина Алексиева, председателят на Правна комисия и депутат от ГЕРБ Данаил Кирилов, секретарят на ПГ на „БСП за България“ Филип Попов, депутати и журналисти. В симулацията избирателите участваха в избори за Европейски парламент, за Народно събрание и за кметове на общини. В бюлетините фигурираха измислени партии, коалиции и кандидати. Гласуването се осъществяваше на 14 лаптопа и за него бяха предвидени 120 смарт карти. До началото на изборите в 11.00 часа се регистрираха 69 души, а след вота за Европейски парламент бе отчетена 100 % избирателна активност. В първата симулация на избори за ЕП повече от веднъж са упражнили вота си 20 души, извършени са общо 80 проверки, като 60 човека от гласувалите са избрали да проверят вота си. В изборите за Народно събрание се регистрираха 43 души, а в тези за кмет на община се включиха 41 души. Системата за дистанционно електронно гласуване е разработена от „Информационно обслужване“, АД съгласно договор, сключен с ЦИК. Разработената система за целите на симулациите е съобразена с разпоредбите на Изборния кодекс. \r\nДеница КИТАНОВА", "date": "2017.12.12", "title": "69 души се включиха в симулацията на ЦИК за електронно дистанционно гласуване"}
{"url": "http://www.focus-news.net/news/2017/12/12/2466464/nikola-gruevski-za-izbora-na-nov-predsedatel-na-vmro-dpmne-ne-planiram-da-se-mesya-v-izbora-na-delegatite-nito-da-predlagam-kogo-da-podkrepyat.html", "text": "Подалият оставка като председател на партията ВМРО-ДПМНЕ Никола Груевски увери, че няма да се меси в избора на делегатите за негов наследник, нито ще предложи кандидат, който да подкрепят. Неговото обръщение е публикувано в профила му в социалната мрежа „Фейсбук“  и на официалната страница на партията. Агенция „Фокус“ предава част от текста: \r\n„Във връзка с появилите се спекулации, че като дългогодишен председател на партията ще подкрепям или поощрявам, или както казват „ще застана зад\" един или друг от възможните кандидати за председател на партията на предстоящия XVI-ти извънреден конгрес на ВМРО-ДПМНЕ, искам да отговоря на тези слухове и спекулации“.\r\n„Информирам обществеността, и особено партийното членство и делегатите на конгреса, че повечето от тези личности, чиито имена ежедневно се споменават в медиите като потенциални кандидати за председател на ВМРО-ДПМНЕ, са мои дългогодишни партньори и приятели, хора, с които години сме работили съвместно, взимали сме и все още взимаме решения в партията, а с част от тях и в правителството, споделяли сме добро и лоши, и с всички тях имам близки отношения – както служебни, така и лични. Затова, аз не смятам да се меся в решенията на делегатите, нито да правя предположения кого да подкрепят и изберат за председател на ВМРО-ДПМНЕ“, пише Груевски.\r\n„Имайки предвид, че всички те са били и все още са мои близки сътрудници, аз не планирам да застана зад един от тях за сметка на другите кандидати, използвайки моето влияние като дългогодишен председател на ВМРО-ДПМНЕ. Изборът на председател на ВМРО-ДПМНЕ трябва да е демократичен и да произтича от дълбоката вяра към тази личност на тези, които ще гласуват и тези, които им делегират тази привилегия – членовете на ВМРО-ДПМНЕ“.\r\n„Смятам, че всеки един от възможните кандидати, чиито имена се споменават в медиите, има достатъчно опит, знания, визия и капацитет, ако бъде избран на конгреса, на следващите избори да победи убедително СДМС на Зоран Заев, ако има равноправен терен за политическа борба, ако останат верни на своите принципи и обещания, и ако запазят своята независимост. На кандидатите им препоръчвам да водят честно вътрешнопартийния политически конкурс и да внимават за достойнството и репутацията на кандидатите, тъй като избирането (на председател) ще приключи за 12 дни и след това всеки ще е необходим на партията, независимо дали като член на ръководството, депутат или поддръжник със значителен опит и власти. Преди всичко, всеки е отговорен да държи под око поддържането на единството на партията както преди, така и след конгреса“, пише Груевски.Тереза Герова", "date": "2017.12.12", "title": "Никола Груевски за избора на нов председател на ВМРО-ДПМНЕ: Не планирам да се меся в избора на делегатите, нито да предлагам кого да подкрепят"}
{"url": "http://www.focus-news.net/news/2017/12/12/2466465/blagoevgrad-vremenno-dvizhenieto-po-pat-ii-19-simitli-razlog-pri-km-7-predi-s-gradevo-se-osashtestvyava-v-edna-lenta-poradi-katastrofa.html", "text": "Временно движението по път II-19 Симитли - Разлог  при км 7, преди с. Градево се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от Пътна полиция.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.12", "title": "Благоевград: Временно движението по път II-19 Симитли - Разлог  при км 7, преди с. Градево се осъществява в една лента, поради катастрофа"}
{"url": "http://www.focus-news.net/news/2017/12/12/2466466/predsedatelyat-na-stareyshini-gerb-nikolay-andreev-uchastva-v-zasedanie-na-prezidiuma-na-esgs.html", "text": "Председателят на Старейшини ГЕРБ и зам.-председател на Европейския съюз на гражданите-сеньори (ЕСГС) към ЕНП Николай Андреев участва в заседание на Президиума на организацията в гр. Льовен, Белгия. По време на срещата бяха обсъдени отчетите на президента и генералния секретар на ЕСГС за дейността през 2017 г., анализ на основните задачи на организацията през следващата година, както и темите за предстоящите събития на ЕСГС през 2018 г. Това съобщиха от пресцентъра на ПП ГЕРБ.\r\n„Акцент на срещата беше и запознаването с инициативите на ЕСГС, намерили реализация в платформата “AGE Europe” и програмата „Ние имаме същите права“, гарантираща в дългосрочен план правата на възрастните граждани на континента – една от мисиите на ЕСГС“, каза Андреев.            \r\nВ рамките на събитието председателят на СГЕРБ проведе срещи със зам.–генералния секретар на ЕНП Люк Вандепуте и със Зигфрид Мюресан - евродепутат и говорител на ЕНП. Основна тема на разговорите бяха приоритетите на България за предстоящото европредседателство и въпроси, свързани с европейската сигурност. Двамата събеседници подчертаха, че България може да се гордее със своя еврокомисар Мария Габриел, която със своето представяне и активна дейност в поверения й ресор е спечелила уважението на членовете на ЕК и евродепутатите.     \r\nКато член на Третата работна група по разширението към ЕНП, Андреев запозна членовете на Президиума с дейността на групата и участието му в мисиите на ЕНП през 2017 г. в Грузия и Молдова.", "date": "2017.12.12", "title": "Председателят на Старейшини ГЕРБ Николай Андреев участва в заседание на Президиума на ЕСГС"}
{"url": "http://www.focus-news.net/news/2017/12/12/2466467/sport-sled-operatsii-na-ochite-i-kolyanoto-yezhi-yanovich-zapochna-podgotovkata-za-noviya-sezon.html", "text": "Полският тенисист Йежи Янович започна подготовката за новия сезон и отново тренира, след като по-рано се наложи да прекъсне заради операции на очите и коляното.\r\nПоследният турнир, в който участва полякът, бе от сериите „Чалънджър“ в Братислава, проведен през месец ноември. Най-доброто му представяне през сезона бе на турнира в Щутгарт, където победи първата ракета на България Григор Димитров.\r\nВ световната ранглиста Янович успя да се изкачи близо до „Топ 100“, след като започна годината под номер 280.", "date": "2017.12.12", "title": "Спорт: След операции на очите и коляното - Йежи Янович започна подготовката за новия сезон"}
{"url": "http://www.focus-news.net/news/2017/12/12/2466468/blagoevgrad-detski-koleden-panair-shte-se-provede-v-grada-na-16-i-17-dekemvri.html", "text": "Детски коледен панаир отваря врати за поредна година в Благоевград. Инициативата започва на 16 декември/ събота/ и продължава до неделя, включително /17 декември/. Това съобщиха от пресцентъра на Община Благоевград. За първи път Коледният  панаир ще се проведе в сградата на Младежки дом Благоевград, организиран от Община Благоевград и фондация „EASY ART” с председател Станка Желева. \r\nМагичният  Детски коледен панаир  започва от 11:00 часа, като на него са поканени всички малки и вече пораснали жители и гости на община Благоевград. За доброто настроение и сръчната работа ще се грижат аниматори, които ще забавляват, играят, майсторят и творят сладки, картички, календари, сурвачки с децата.  \r\nЕдна от новостите тази година е ателие за изработка на коледни свещи, където всяко дете ще може да направи празнична свещ по свой дизайн в различни цветове и декорации. Освен изработката на свещи, в програмата за първа година влизат атрактивни коледни играчки от естествена вълна, както и красиви елхи от хартия. \r\nСред любимите атракции е и  традиционното  ателие за коледни сладки, където децата ще могат да украсят свои кулинарни шедьоври.  В програмата са включени още и  архитектурна работилница, ателие за снежни човеци, 3D картички и преспапиета. \r\nКраят на събитието ще бъде отбелязано с разбиване на празнична пинята, но този път с формата на елен. \r\nЧаст от изработените коледни мотиви  по време на Детския коледен панаир ще бъдат изложени в Коледния базар, който отваря врати на 27 декември 2017 година.", "date": "2017.12.12", "title": "Благоевград: Детски коледен панаир ще се проведе в града на 16 и 17 декември"}
{"url": "http://www.focus-news.net/news/2017/12/12/2466469/veliko-tarnovo-visoko-priznanie-poluchi-erazam-ofisat-pri-stopanska-akademiya-svishtov.html", "text": "Еразъм+ офисът при Стопанска академия „Димитър А. Ценов”-Свищов е отличен за качествено изпълнение на проект по Програма „Еразъм+” от Националната агенция на програмата – Център за развитие на човешките ресурси (ЦРЧР). Това съобщиха от пресцентъра на висшето учебно заведение. Наградата е присъдена за успешно реализирани проекти за мобилности на студенти и персонал в сферата на висшето образование между Програмни и Партниращи държави. Свищовската академия получава за първи път награда за проекти, които имат 100 % изпълнение на заложените количествени и качествени цели, и 100 % удовлетвореност на реализиралите входяща и изходяща мобилност. Показател за постигнатите резултати е и това, че институционалният Еразъм+ координатор на свищовското висше училище – доц. д-р Маруся Смокова, за втора поредна година е канена да води лекции на информационните дни, които ежегодно провежда Центърът за развитие на човешките ресурси по Програма Еразъм+“. \r\nТази година само пет висши училища в България получиха отличието за качествено изпълнение на проекти по различни ключови дейности на Програма „Еразъм+”. Стопанска академия е партньор и по проект за изграждане на стратегически партньорства в сферата на висшето образование, който също е сред отличените със знак за качество. \r\nНаградата за Стопанска академия – сертификат и плакет за цялостно качествено изпълнение на проекти по Програма „Еразъм+” бе връчена на ректора доц. д-р Иван Марчевски от изпълнителния директор на ЦРЧР, Татяна Калканова на ежегодно провежданата Валоризационна конференция.\r\nСпоред институционалния Еразъм+ координатор на свищовското висше училище – доц. Смокова, постигнатият резултат и получената награда са плод на екипност, професионална отговорност и всеотдайност, и се дължат не само на екипа на Еразъм+ офиса, към който са и оперативните Еразъм+координатори Венета Петкова, Мартина Георгиева и Цветелина Телбис, но и на цялата академична общност в Свищов и включените в мрежата партньори. Стопанска академия има изградени партньорски взаимоотношения с над 110 висши училища от програмни и партниращи държави в ЕС, от Южна Корея, Тайван, Виетнам, Южна Африка, Мароко, Русия, Грузия и много други.", "date": "2017.12.12", "title": "Велико Търново: Високо признание получи Еразъм+ офисът при Стопанска академия-Свищов"}
{"url": "http://www.focus-news.net/news/2017/12/12/2466470/afp-es-ottegli-podkrepata-si-za-kambodzha-sled-razpuskanena-opozitsiyata.html", "text": "Във вторник Европейският съюз оттегли подкрепата си за органа, отговарящ за подготовката и провеждането на избори в Камбоджа, оспорвайки легитимността на изборите, планирани за следващата година, предава AFP. \r\nРешението на Върховния съд на Камбоджа да разпусне основната опозиционна партия в страната Брюксел описа като „произволно“ и подчерта, че то „не може да се разглежда като легитимно“. Тереза Герова", "date": "2017.12.12", "title": "AFP: ЕС оттегли подкрепата си за Камбоджа след разпусканена опозицията"}
{"url": "http://www.focus-news.net/news/2017/12/12/2466471/vtorata-grupa-uchastnitsi-v-26-ata-natsionalna-antarkticheska-ekspeditsiya-zaninava-na-13-dekemvri.html", "text": "Утре, сряда, 13 декември с полет AZ 521 в 19.05 часа от Tерминал 2 нa Летище \"София\" заминава втората група участници в 26-ата Национална антарктическа експедиция. Това съобщиха от Българския антарктически институт.\r\nГрупата ще пътува с граждански полети по маршрута: София - Рим - Сантяго де Чили - Пунта Аренас. От Пунта Аренас полярниците ще продължат със самолет на бразилските военновъздушни сили до съседния на българската база остров Кинг Джордж и оттам ще пътуват до базата с наетия малък 23-метров ветроходен кораб \"Аустралис\".\r\nГрупата се оглавява от Ръководителя на експедицията проф. дгн Христо Пимпирев. Заедно с него отлита основния научен екип на експедицията.  Дерматолога  чл. кор. на МА проф. дмн Николай Цанкков, който ще работи по проект на френската фирма “Pierre Fabre Dermo-Cosmetique” и ще тества медикаменти-протектори на кожата в тежките атмосферни условия на Антарктика. По други научни проект ще работят две млади специалистки - биоложка д-р Милка Елшишка ще изследва нематодите, обитаващи околностите на базата ни, а геофизичката д-р Гергана Георгиева ще продължи измерванията на сеизмичната активност в района.Още един геофизик Олег Василев ще изследва динамиката на ледниците с помощта на прецизна апаратура монтирана на мощен дрон. Научният екип ще допълва от монголския метеоролог Чинзориг Дугержав. Освен учените в групата пътуват логистика Христо Михайловски, репортера от Нова телевизия Живко Константинов и топ оператора Румен Василев, който ще заснеме външните кадри на новия игрален филм „Писма от Антарктида“.\r\nПаралелно по сателитния телефон Командира на Базата ни „Св. Кл. Охридски“ инж.Йордан Йорданов съобщи, че станцията е успешно разконсервирана след тежкия зимен сезон. Всички инсталации функционират нормално, включително водопровода, който е имало случаи поради ниските температури и натрупан лед, да прорабоди едва по Коледа. Всички са в добро здраве и с нетърпение очакват новото попълнение на експедицията.", "date": "2017.12.12", "title": "Втората група участници в 26-ата Национална антарктическа експедиция занинава на 13 декември"}
{"url": "http://www.focus-news.net/news/2017/12/12/2466472/visokoprohodimi-avtomobili-v-pomosht-na-operativnata-deynost-na-pozharnikarite-sa-predostaveni-s-posrednichestvoto-na-bchk.html", "text": "С посредничеството на БЧК, за нуждите на Главна дирекция \"Пожарна безопасност и защита на населението\" са предоставени високопроходими автомобили, които ще подпомогнат оперативната й готовност и ще дадат възможност за по-бързо достигане до пострадали при бедствия, аварии и кризи. Това съобщиха от пресцентъра на БЧК.\r\nПревозните средства са предоставени от корпоративен партньор на БЧК за временно ползване.", "date": "2017.12.12", "title": "Високопроходими автомобили в помощ на оперативната дейност на пожарникарите са предоставени с посредничеството на БЧК"}
{"url": "http://www.focus-news.net/news/2017/12/12/2466473/blagoevgrad-kapitanat-na-futbolniya-klub-ludogorets-svetoslav-dyakov-shte-chete-prikazki-v-grada.html", "text": "Капитанът на футболния клуб „Лудогорец“ Светослав Дяков влиза в ролята на приказен разказвач. Днес от 18.00 часа благоевградчанинът ще представи пред любопитните малки слушатели „Коледна приказка за най- малките“. Фоайето на Община Благоевград за втора поредна вечер ще се превърне в приказен кът в рамките на инициативата „Часът на приказния разказвач“. Това съобщиха от пресцентъра на Общината. Около елхата, със сладки, чай и топло мляко, освен приказка ще има и много изненади. \r\nСветослав Дяков е български футболист, който от юни 2011 г. се състезава за отбора на ПФК „Лудогорец“.  Кариерата му започва като юноша на „Пирин“- Благоевград. През 2016 година благоевградският футболист грабна приза „Посланик на спорта“ по време на церемонията „Спортист на годината“. През същата година, капитанът на „Лудогорец“ бе отличен по време на „Личност на годината“ в категория „Спорт“.", "date": "2017.12.12", "title": "Благоевград: Капитанът на футболния клуб „Лудогорец“ Светослав Дяков ще чете приказки в града"}
{"url": "http://www.focus-news.net/news/2017/12/12/2466474/makfaks-makedoniya-pregovorite-mezhdu-atina-i-skopie-za-razreshavane-na-tnar-spor-za-imeto-predlozhenieto-v-bryuksel-e-za-nova-makedoniyai.html", "text": "След тригодишна пауза във вторник, 12 декември, в Брюксел са възобновени преговорите за разрешаване на спора между Скопие и Атина за името на Република Македония. Кръгът от преговори в белгийската столица ще премине под ръководството на международния посредник на ООН в спора между двете съседни държави – Матю Нимиц, предава държавната информационна агенция „Макфакс“.\r\nНимиц ще проведе среща с двете преговарящи страни – Васко Наумовски за Македония и гръцкия дипломат Адемантиос Василакис. Подобреният политически климат между двете страни направи възможно организирането на тази среща, която е част от усилията на ООН да помогне на двете страни да намерят жизнеспособно решение на спора за името, бе съобщено от пресслужбата на Нимиц.\r\nВъпреки че към момента няма постъпила информация за официално направени предложения за името на Македония, според гръцката телевизия „Стар“ на масата за преговори в Брюксел ще бъде представена идеята за „Нова Македония“.\r\nПо-рано гръцкият външен министър Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г. Тереза Герова", "date": "2017.12.12", "title": "„Макфакс“ (Македония): Преговорите между Атина и Скопие за разрешаване на т.нар. спор за името – предложението в Брюксел е за „Нова Македония“?"}
{"url": "http://www.focus-news.net/news/2017/12/12/2466475/pazardzhik-78-godishna-zhena-e-s-opasnost-za-zhivota-sled-kato-e-blasnata-ot-avtomobil-vav-velingrad.html", "text": "Възрастна жена е в тежко състояние след пътен инцидент във Велинград тази сутрин, съобщиха от ОДМВР - Пазарджик. Сигнал за инцидента е получен малко след 08.00 часа на телефона за спешни повиквания-112. При пресичане на улица „Юндола“ в курорта 78-годишната Н.Б. била блъсната от „Фолксваген“ с водач 18-годишната и съгражданка Ц.К. В резултат на това възрастната жена е транспортирана по спешност в пловдивска болница с черепно-мозъчна травма и с опасност за живота. На мястото е извършен оглед от екипи на РУ-Велинград, има образувано полицейско производство.", "date": "2017.12.12", "title": "Пазарджик: 78-годишна жена е с опасност за живота, след като е блъсната от автомобил във Велинград"}
{"url": "http://www.focus-news.net/news/2017/12/12/2466476/galap-interneshanal-polozhitelni-tendentsii-na-doverie-v-armiyata-pozitivni-signali-i-za-politsiyata.html", "text": "През 2017 г. в очите на българското общество осезаемо се повиши авторитетът на армията - до нива от 51% доверие. Недоверието слезе на нива до 33%. Доверието в полицията затвърди известна положителна инерция през 2017 г. Преди две години то беше на нива около 30%, а сега е 46%. За последните две години недоверието спадна - от стойности, близки под 60%, преди две години, до стойности от 44% - сега. Доверие в армията: \r\nПрез 2017 г. в очите на българското общество осезаемо се повиши авторитетът на армията - до нива от 51% доверие. Недоверието слезе на нива до 33%. \r\nПо този начин армията затвърждава допълнително по традиция високия си рейтинг като една от най-уважаваните измежду институциите на властта. \r\nАрмията е една от малкото институции, при която стойности на доверие и недоверие се движат в годините на сходни нива. А това като цяло е рядкост при институциите в страната, защото обикновено негативните оценки решително преобладават.   \r\nВероятно този допълнителен моментен ръст в 2017 г. обществена инерция около встъпването в длъжност на президента Румен Радев – доскорошен генерал от военновъздушните сили. Традиционно високите нива на доверие в армията се дължат най-вече на нейната непартийност. \r\nВ годините в началото на века обаче постепенно се налагаше тенденция към спад в авторитета на армията в обществото, за да се стигне до последното десетилетие, когато положителни и отрицателни стойности на практика се уеднаквиха – както се вижда и в графиката. Една от причините вероятно е свързана с намаляването числеността на армията, респективно на нейната тежест в общественото мнение, както и на редицата трудности, които армията изпитваше в годините. Вероятно влияние оказваха и съюзническите ангажименти, който не предизвикваха ентусиазъм в мненията на мнозина. \r\nДоверието във военния министър Красимир Каракачанов в последните две години премина от обичайните си до този момент нива от около 10, понякога до 15%, за да достигне трайно на равнища от 20 – 25%, които задържа и в хода на 2017 г. Това прави Каракачанов един от сравнително одобряваните участници в политическия процес. Разбира се, вероятно се усеща и влиянието на президентските избори, където Каракачанов имаше силен резултат, а и „бонусът“ доверие, който участието във властта понякога дава. Доверие в полицията: \r\nДоверието в полицията затвърди известна положителна инерция през 2017 г. Преди две години то беше на нива около 30%, а сега е 46%. За последните две години недоверието спадна - от стойности, близки под 60%, преди две години, до стойности от 44% - сега. Идните месеци ще покажат дали става дума за трайна тенденция или пък за конюнктурен ефект, който се дължи на усещането за стабилизация на властта. \r\nПоследният осезаем пик в доверието към полицията беше по времето на първия мандат на ГЕРБ, когато активността на вътрешния министър Цветан Цветанов се открои. Доверието в полицията тогава достигна кратковременна пикова стойност близка до 50% В края на 2010 г. обаче скандали около Цветанов разсеяха това усещане. \r\nДоверието в полицията като цяло се влияе от подобни политически фактори в много по-голяма степен в сравнение с армията. Така например, периода на главния секретар Бойко Борисов беше един от периодите с най-високи стойности. Скандалът около Румен Петков пък доведе до ръстове на негативните оценки и т.н.   \r\nДоверието във вътрешния министър Валентин Радев през тази година се утвърждава до равнища на положителни оценки от над една десета от пълнолетното население. Все още обаче близо 40% не са запознати с личността на Валентин Радев – това е закономерно на този етап.", "date": "2017.12.12", "title": "„Галъп интернешънъл“: Положителни тенденции на доверие в армията, позитивни сигнали и за полицията"}
{"url": "http://www.focus-news.net/news/2017/12/12/2466477/blagoevgrad-vodi-se-razsledvane-na-patniya-intsident-pri-koyto-zagina-devetnadesetgodishno-momiche.html", "text": "Окръжна прокуратура – Благоевград е образувала досъдебно производство за извършено престъпление по чл. 343, ал. 3, пр. посл., б. „б“, пр. 1, вр. ал. 1, б. „б“ от НК по случая с пътния инцидент, при който загина деветнадесетгодишно момиче. Това съобщиха от пресцентъра на Апелативна прокуратура-София. \r\nОколо 09.00 ч. тази сутрин, при управление на тежкотоварен автомобил – самосвал, пълен с пясък, водач на МПС нарушил установени в Закона за движението по пътищата правила. В резултат на действията на шофьора, на пешеходна пътека на ул. „Славянска“ в гр. Благоевград, било блъснато деветнадесетгодишно момиче. Пострадалата починала на място. \r\nПод наблюдението на Окръжната прокуратура по делото се водят активни действия по разследване на трагичния инцидент – оглед на местопроизшествие, разпит на свидетели. \r\nШофьорът на камиона е задържан за срок до 24 часа по Закона на МВР.", "date": "2017.12.12", "title": "Благоевград: Води се разследване на пътния инцидент, при който загина деветнадесетгодишно момиче"}
{"url": "http://www.focus-news.net/news/2017/12/12/2466478/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „По-високи заплати в 46% от фирмите“. По-малко  от  половината   работодатели -46%, членуващи  в  Българската търговско-промишлена палата планират по-високи заплати за своите служители през 2018 година.   Над   една   четвърт  все още не са преценили,  17%  ще  запазят  нивото   на   заплащане   във фирмата  както  през  2017 година,  а  2%  ще  ги  намалят.  Около  8%  са  посочили,  че  ще  приложат  различни  подходи  –  за  някои служители   ще   увеличат заплатите, ще се съобразят с тенденциите на пазара на труда  и  др.  Анкетата  показва, че планираното увеличение  на  заплатите  най-често е до 10%.\r\n„Опел излетя от мост и паркира по покрив край Марица“, ни информира от втора страница изданието. Млад  мъж  от Пазарджик с малък стаж като шофьор е разбил  в  понеделник  сутрин парапета на моста на Марица при Акумулаторния завод и се е приземил по  покрив  в  коритото  на реката.  Като  по  чудо  младежът не е получил сериозни травми и си е тръгнал от  местопроизшествието. Часове по-късно там бяха представители на Община Пазарджик, които огледаха щетите по парапета на моста  и  опънаха  жълта сигнална  лента,  предупреждаваща преминаващите пешеходци.\r\n„Пазарджик е имал  Божи дом още през 17 век“, става ясно от трета страница на вестника. Историята на най-старата  и най-голямата църква  в  Пазарджик  –  „Успение  Богородично“,  повече известна като „Света Богородица“,  е  дълга  и  интересна. Тя е свързана с миналото на града и със стремежа  на  българското  население  не  само  да  съхрани своята  християнска  вяра, но   и   своето   национално съзнание,  език  и  нравствени  добродетели.  На  днешното си място църквата„Успение  Богородично“  в  Пазарджик  е  построена  за  пети  път.  И  тя,  и  нейните предшественички  в  миналото са  строени  извън  града и вкопани в земята, за да не дразнят верския фанатизъм  на  турското  население в града“.", "date": "2017.12.12", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/12/2466479/veliko-tarnovo-sotsializatsiya-i-podkrepa-za-litsa-s-uvrezhdaniya-predlaga-nay-novata-sotsialna-usluga-v-svishtov.html", "text": "Социализация и подкрепа за лица с увреждания предлага най-новата социална услуга в Свищов. Социално-консултативният център, който отвори врати в края на миналия месец, се грижи не само за хората с увреждания, но и за техните семейства. Това събобщи в предаването „Добре дошли в Свищов“ на Радио „Фокус“ – Велико Търново директорът на Центъра Ася Михайлова. Тя уточни, че той е създаден в рамките  на проект „Правото на труд – право за достоен живот“, който се реализира по Оперативна програма „Развитие на човешките ресурси“. Финансирането е в размер на 324 166 лева. „Тази иновативна услуга ще предлага три дейности, насочени към семействата с деца с увреждания и към самите деца. Услугите са  „Социално-консултативен център“ и „Социален асистент“, които са интегрирани и взаимно обвързани, и обхващат всички населени места заедно с общинския център, включвайки и мобилни услуги. Освен това през следващата година предстои лица с увреждания да бъдат назначени като градинари – озеленители“, обясни Ася Михайлова. В Социално – консултативния център вече е назначен екип от двама социални работници и психолог, които ще осъществяват  социално и психологическо консултиране, с цел информиране и социализиране на лицата с увреждания. По отношение на семейства целта е да се даде възможност на хората, които се грижат за лица с увреждания, да имат по-активен обществен живот и малко свободно време. Центърът вече приема заявления, от страна на заинтересованите лица, за включване в дейностите по нея.\r\nЛуиза ТРАНЧЕВА", "date": "2017.12.12", "title": "Велико Търново: Социализация и подкрепа за лица с увреждания предлага най-новата социална услуга в Свищов"}
{"url": "http://www.focus-news.net/news/2017/12/12/2466480/pregled-na-mezhdunarodnite-novini-do-13-chasa-agentsiya-fokus.html", "text": "Във вторник, 12 декември, във френската столица Париж ще се проведе срещата на високо равнище „Една планета“, в която ще вземат участие около четири хиляди души.\r\nДомакин на събитието ще бъде държавният глава Еманюел Макрон, който се надява да постигне обрат в политиката на САЩ в областта на климата. В навечерието на срещата в Париж, френският президент подчерта, че американският му колега Доналд Тръмп има „историческа отговорност“ и изрази увереност, че през следващите години – или дори месеци, Вашингтон ще преосмисли отношението си към политиката в областта на климата. Макрон отхвърли възможността за предоговаряне на Парижкото споразумение за климата със САЩ, но увери, че е готов да ги „върне“ обратно, ако изявят желание. \r\nНа събитието във френската столица се очаква да присъстват световни лидери – както политически, така и от бизнеса. Сред обявените имена в списъка с участниците са тези на британския премиер Тереза Мей, бившия президент на Световната банка Джим Йон Ким, американския милиардер Бил Гейтс и бившия кмет на Ню Йорк Майкъл Блумбърг. Представители от около 100 държави ще отговорят на въпросите: Как може по-добре да се финансира защитата на климата? Как може по-добре да се интегрира частният сектор?\r\nСрещата на върха „Една планета“ ще се проведе на втората годишнина от подписването на историческото Парижко споразумение за климата. Този път обаче форумът на високо равнище не се провежда от егидата на ООН. \r\nКанцлерът на ФРГ Ангела Меркел  ще отсъства – Берлин ще бъде представляван от федералния министър на околната среда Барбара Хендрикс. Тя настоява за по-голямо участие на финансовия сектор в усилията за опазването на климата. „За разлика от класическите преговори за климата, в Париж ще участват не само представители на държавите, но и на компаниите и бизнеса“, подчерта Хендрикс преди откриването на срещата, допълвайки, че целта е да бъдат привлечени инвестиции.\r\n*** Полицията в шведския град Малмьо разследва опит за палеж на еврейско място за преклонение в града – втори подобен инцидент, извършен в страната след решението на държавния глава на САЩ Доналд Тръмп да признае Ерусалим за столица на Израел.\r\nСъгласно представените данни, два горящи предмета са хвърлени срещу място за преклонение в еврейско гробище в града, който е третият по големина в скандинавското кралство. Говорителят на полицията в Малмьо Ларс Форстел поясни, че инцидентът се разследва „като опит за палеж\" и към настоящия момент мотивът за престъплението е неясен.\r\nНе са нанесени сериозни щети на постройката, няма и пострадали. Но еврейска организация в Малмьо е категорична, че инцидентът е „изключително сериозен\". „Подчертаваме ясно, че никога няма да приемем да бъдем подложени на заплахи и атаки\", се казва в изявлението на организацията. \r\nШведската полиция засили мерките за сигурност в цялата страна след нападението срещу синагога в Гьотеборг от събота, припомнят от редакцията.\r\n*** Военни от Турция, САЩ и Ирак ще се съберат на тристранна среща в Анкара на 14 декември, за да обсъдят въпроси за регионалната сигурност. \r\nКомандващият Централното командване на въоръжените сили на САЩ ген. Джоузеф Вотел, командващият американските сили в Европа ген. Къртис Скапароти и началникът на Генералния щаб на Ирак ген. Осман Гханими ще присъстват на срещата, домакин на която ще бъде началникът на Генералния щаб на Турция ген. Хулуси Акар.  \r\nВ разпространеното от военните на Анкара изявление не се разкриват допълнителни подробности, освен че военните лидери на трите страни ще преразгледат регионалното развитие и въпросите за сигурността.\r\nСрещата ще се проведе броени дни,  след като Ирак обяви победа в борбата срещу близкоизточната терористична групировка „Ислямска държава“. \r\nЕдин от аспектите на срещата вероятно ще бъде насочен към полагане на съвместни усилия за предотвратяване на повторна поява джихадистки движения след поражението на „Ислямска държава“. Турция вероятно ще насочи вниманието върху дейността на „Работническата партия на Кюрдистан“ (ПКК). Очакват се и обсъждания по темата за американските доставки на оръжие за сирийските Народни отряди за защита (YPG), които Анкара възприема като клон на ПКК.\r\n*** След тригодишна пауза във вторник, 12 декември, в Брюксел са възобновени преговорите за разрешаване на спора между Скопие и Атина за името на Република Македония. Кръгът от преговори в белгийската столица ще премине под ръководството на международния посредник на ООН в спора между двете съседни държави – Матю Нимиц.\r\nНимиц ще проведе среща с двете преговарящи страни – Васко Наумовски за Македония и гръцкия дипломат Адемантиос Василакис. Подобреният политически климат между двете страни направи възможно организирането на тази среща, която е част от усилията на ООН да помогне на двете страни да намерят жизнеспособно решение на спора за името, бе съобщено от пресслужбата на Нимиц.\r\nВъпреки че към момента няма постъпила информация за официално направени предложения за името на Македония, според гръцката телевизия „Стар“ на масата за преговори в Брюксел ще бъде представена идеята за „Нова Македония“.\r\nПо-рано гръцкият външен министър Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г.\r\n*** Във вторник Европейският съюз оттегли подкрепата си за органа, отговарящ за подготовката и провеждането на избори в Камбоджа, оспорвайки легитимността на изборите, планирани за следващата година.\r\nРешението на Върховния съд на Камбоджа да разпусне основната опозиционна партия в страната Брюксел описа като „произволно“ и подчерта, че то „не може да се разглежда като легитимно“.\r\n*** Подалият оставка като председател на партията ВМРО-ДПМНЕ Никола Груевски увери, че няма да се меси в избора на делегатите за негов наследник, нито ще предложи кандидат, който да подкрепят. Неговото обръщение е публикувано в профила му в социалната мрежа „Фейсбук“  и на официалната страница на партията.  \r\n„Във връзка с появилите се спекулации, че като дългогодишен председател на партията ще подкрепям или поощрявам, или както казват „ще застана зад\" един или друг от възможните кандидати за председател на партията на предстоящия XVI-ти извънреден конгрес на ВМРО-ДПМНЕ, искам да отговоря на тези слухове и спекулации“.\r\n„Информирам обществеността, и особено партийното членство и делегатите на конгреса, че повечето от тези личности, чиито имена ежедневно се споменават в медиите като потенциални кандидати за председател на ВМРО-ДПМНЕ, са мои дългогодишни партньори и приятели, хора, с които години сме работили съвместно, взимали сме и все още взимаме решения в партията, а с част от тях и в правителството, споделяли сме добро и лоши, и с всички тях имам близки отношения – както служебни, така и лични. Затова, аз не смятам да се меся в решенията на делегатите, нито да правя предположения кого да подкрепят и изберат за председател на ВМРО-ДПМНЕ“, пише Груевски.\r\n„Имайки предвид, че всички те са били и все още са мои близки сътрудници, аз не планирам да застана зад един от тях за сметка на другите кандидати, използвайки моето влияние като дългогодишен председател на ВМРО-ДПМНЕ. Изборът на председател на ВМРО-ДПМНЕ трябва да е демократичен и да произтича от дълбоката вяра към тази личност на тези, които ще гласуват и тези, които им делегират тази привилегия – членовете на ВМРО-ДПМНЕ“.\r\n„Смятам, че всеки един от възможните кандидати, чиито имена се споменават в медиите, има достатъчно опит, знания, визия и капацитет, ако бъде избран на конгреса, на следващите избори да победи убедително СДМС на Зоран Заев, ако има равноправен терен за политическа борба, ако останат верни на своите принципи и обещания, и ако запазят своята независимост. На кандидатите им препоръчвам да водят честно вътрешнопартийния политически конкурс и да внимават за достойнството и репутацията на кандидатите, тъй като избирането (на председател) ще приключи за 12 дни и след това всеки ще е необходим на партията, независимо дали като член на ръководството, депутат или поддръжник със значителен опит и власти. Преди всичко, всеки е отговорен да държи под око поддържането на единството на партията както преди, така и след конгреса“, пише Груевски.\r\n***", "date": "2017.12.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/12/2466481/blagoevgrad-lek-avtomobil-e-samokatostrofiral-na-vtoroklasen-pat-ii-19-simitli-razlog-predi-selo-gradevo-nyama-postradali-pri-intsidenta.html", "text": "Лек автомобил е самокатострофирал на второкласен път II-19 Симитли – Разлог, преди село Градево. Това каза за Радио „Фокус“-Пирин дежурният служител в областно пътно управление-Благоевград. Няма пострадали при инцидента. Временно движението се осъществява в една лента и трафикът се регулира от Пътна полиция.\r\nЛора КАЛЧЕВА", "date": "2017.12.12", "title": "Благоевград: Лек автомобил е самокатострофирал на второкласен път II-19 Симитли – Разлог преди село Градево, няма пострадали при инцидента"}
{"url": "http://www.focus-news.net/news/2017/12/12/2466482/pazardzhik-koledni-kontserti-i-teatralni-postanovki-sa-chast-ot-kulturnata-programa-na-obshtina-peshtera-do-kraya-na-dekemvri.html", "text": "В Пещера ще бъде представен детският театър „Коледни неразбории“ на 14 декември като част от богатата културна програма за месец декември, съобщи за Радио „Фокус“ – Пазарджик Димитър Павлов, експерт по култура в Общината. Постановката ще започне в 13.00 часа в читалище „Развитие“ в  града. На 15 декември Общинският детски комплекс в Пещера ще изнесе Коледен фолклорен концерт също в читалището в града от 17.30 часа. „Културната програма на община Пещера ще продължи и на 19 декември, когато от 17.30 часа в галерия „В. Стайков“ ще бъде представена  Обща годишна изложба на клуба на художниците в Пещера. На 20 декември от 17.30 часа жителите и гостите на Пещера ще могат да се насладят и на фолклорния концерт на ансамбъл „Пирин“. А на 21 декември за малките деца отново ще има театрална постановка – „Коледа в театър“ от 12.00 часа в читалище „Развитие“, каза Павлов. Той допълни, че декемврийската културна програма ще завърши на 22 декември, когато ще бъде представен Коледен концерт по проект „Шарени мъниста“ от 17.30 часа в читалището в града.\r\nАлбена ЖИЛЕКОВА", "date": "2017.12.12", "title": "Пазарджик: Коледни концерти и театрални постановки са част от културната програма на община Пещера до края на декември"}
{"url": "http://www.focus-news.net/news/2017/12/12/2466483/sz-v-navecherieto-na-parvite-razgovori-mezhdu-gsdp-i-sayuza-hdshss-horst-zeehofer-prizova-za-barzi-i-distsiplinirani-pregovori.html", "text": "Ден преди началото на първите разговори между Съюза (ХДС/ХСС) и Германската социалдемократическа партия (ГСДП) за съставянето на нова голяма коалиция във ФРГ, лидерът на Християнсоциалния съюз Хорст Зеехофер призова за провеждането на „бързи“ и „дисциплинарни“ преговори, пише баварският ежедневник Die Sueddeutsche Zeitung.\r\n„Не вярвам, че политиката тук е без правни ограничения по отношение на продължителността на преговорите\", подчерта Зеехофер. В противен случай едно правителство на власт може да разширява все повече и повече своя мандат. „Не мога да си представя, че това е смисълът, заложен в Основния закон“, категоричен бе лидерът на ХДС. Съгласно думите му, е „политически наложително преговорите да се водят с необходимата дисциплина“. \r\nПредседателят на Християндемократическия съюз (ХДС) Ангела Меркел също подкрепи призивите за бързи преговори със социалдемократите, припомнят от редакцията.Тереза Герова", "date": "2017.12.12", "title": "SZ: В навечерието на първите разговори между ГСДП и Съюза (ХДС/ХСС) – Хорст Зеехофер призова за „бързи“ и „дисциплинирани“ преговори"}
{"url": "http://www.focus-news.net/news/2017/12/12/2466484/veliko-tarnovo-kontserti-rabotilnitsa-za-survaknitsi-teatralni-postanovki-i-mnogo-iznenadi-predlaga-kolednata-programa-na-obshtina-svishtov.html", "text": "Концерти, работилница за сурвакници, театрални постановки и много изненади предлага Коледната програма на Община Свищов. Реализацията на събития започна още в началото на декември с първото по рода си тържество за светване на коледната украса в града, каза в предаването „Добре дошли в Свищов“ на Радио „Фокус“ – Велико Търново Росен Маринов, директор Дирекция „Култура и културно наследство“ в Общината. Следващото мащабно събитие, което местната администрация е подготвила, ще се случи утре – на 13-ти декември. \r\nТогава учениците от СУ „Николай Катранов“ организират коледен празник, който ще се проведе в Камерния салон на  Първо българско народно читалище „Еленка и Кирил Д. Аврамови“. В него ще се включат както самите те, така и други деца от учебните заведения в града. „На 15-ти декември от 14.00 часа в Къщата – музей на Алеко Константинов, колегите от музея са организирали чудесна инициатива – ще се правят сурвакници и рисунки от децата в СУ „Цветан Радославов“. На 18-ти декември в салона на читалището ще се състои коледно представление на Държавен куклен театър – Габрово. Този спектакъл е предназначен за децата от детските градини“, разказа още Росен Маринов. \r\nОсвен това в Детския отдел на Градска библиотека ще се проведат поредица от срещи с ученици от различни училища в града. В салона на читалището на 18-ти декември предстои фолклорен концерт на Копански ансамбъл – Разград. „А на следващия ден – 19-ти декември, отново в салона на читалището, ще се състои Коледен концерт с участието на читалищни състави. На 20-ти ние сме организирали един театрално-танцов спектакъл с гръмкото име „Когато хипхопът срещне фолклора“. Той е подготвен от арт – център в града. Това е една авторска композиция, която ще бъде представена за пръв път и мисля, че ще провокира интересът на местната общественост“, допълни експертът. В празничния 25-ти декември Дядо Коледа, Снежанка и джуджетата ще обикалят Свищов в празнично украсен бус и ще раздават подаръци и изненади. На същия ден от 11.00 часа в храма  „Св. Пророк Илия“ ще се проведе Коледния концерт на Първи български хор „Янко Мустаков“ с диригент Елизабет Людмилова.\r\nЛуиза ТРАНЧЕВА", "date": "2017.12.12", "title": "Велико Търново: Kонцерти, работилница за сурвакници, театрални постановки и много изненади предлага Коледната програма на Община Свищов"}
{"url": "http://www.focus-news.net/news/2017/12/12/2466485/sliven-zapochva-proverka-na-firmata-sobstvenik-na-katastrofiraliya-kray-nova-zagora-avtobus.html", "text": "Започва проверка на фирмата – собственик на катастрофиралия край Нова Загора автобус, съобщи пред Радио „Фокус“ – Сливен наблюдаващият прокурор Борислав Сяров. Според разследващите, има версия, че на шофьра му е прилошало. Ще бъдат направени и пълни експертизи, които да изяснят причините за катастрофата. Огледът на местопроизшествието вече е приключил. Работа на следователите е затруднена от това, че вещите лица не са успели да разпитат свидели. Оцелелите при сблъсъка с дърво са били откарани до работните им места в ТЕЦ-Марица, а осмината пострадали – в областната болница на Сливен. \r\nНа мястото на инцидента са били само телата на двамата загинали  – шофьорът и един от пътниците. Взет е списък с имената на пътуващите в рейса. Изяснено е, че е нямало други участници на местопроизшествието.  Катастрофата стана към 07.30 часа сутринта на пътя Еленово – Сокол край Нова Загора. Ямболският  автобус  с  работници  се удари  в крайпътно дърво.\r\nЛюдмила ЙОРГОВА", "date": "2017.12.12", "title": "Сливен: Започва проверка на фирмата – собственик на катастрофиралия край Нова Загора автобус"}
{"url": "http://www.focus-news.net/news/2017/12/12/2466486/blagoevgrad-v-petrich-se-provezhda-koleden-turnir-po-futbol.html", "text": "В Петрич започна третото издание на Коледния турнир по футбол за купата на Община Петрич, съобщиха от пресцентъра на Общината. В него участие записват 24 отбора, в това число един от град Благоевград. Съгласно жребия, отборите са разпределени в шест групи. Според регламента всеки отбор има право да запише в състава си футболист от „А” и „Б” групите. Късмет и феърплей на терена пожела заместник кметът Илко Стоянов.                \r\nВеднага след откриването се играха и първите четири срещи. Миналогодишният носител на купата - отбор „Комитите” се наложи убедително с 12 : 1 срещу съперника си отбор „Войводите”. Във втория мач „Вихър” и „Джакпот” завършиха при резултат 4 : 2. В третата играна среща „Джи ти ви груп” и „Сборная” завършиха при равенство 2 : 2. Последната среща беше между ромските отбори от двата квартала -„Мадара” Петрич и „Стрела”, които завършиха с резултат 1 : 3. Следващите срещи продължават по график всеки ден от 18.00 ч. в зала „Арена Петрич”.\r\nТурнирът ще приключи на 28 декември, когато ще се играе финалът.             \r\nВ програмата за откриването се включи мажоретният състав на Трето основно училище „Гоце Делчев” - Петрич.", "date": "2017.12.12", "title": "Благоевград: В Петрич се провежда Коледен турнир по футбол"}
{"url": "http://www.focus-news.net/news/2017/12/12/2466487/sliven-nyama-opasnost-za-zhivota-na-dvamata-nay-tezhko-postradali-v-avtobusnata-katastrofa-kray-nova-zagora.html", "text": "Няма опасност за живота на двамата най-тежко пострадали в автобусната катастрофа край Нова Загора, съобщиха от областната болница „Д-р Иван Селимински“ в Сливен. Двамата мъже са приети в лечебното заведение след катастрофата. Единият е настанен в Отделението по реанимация със съчетана травма и счупване на тазобедрена става. Другият е в ортопедия със счупвания на костите на ръката.\r\nОбщо осем от пътниците, пострадали тази сутрин при тежкия инцидент с автобус край новозагорски села, са прегледани в сливенската болница.\r\nТе са седем мъже и една жена, на възраст между 45 и 60 години. Петима от пострадалите са докарани с линейки от новозагорската болница, а трима са пристигнали с личните си автомобили.\r\nОстаналите пострадали са прегледани, оказана им е лекарска помощ, но не са приети в болницата.", "date": "2017.12.12", "title": "Сливен: Няма опасност за живота на двамата най-тежко пострадали в автобусната катастрофа край Нова Загора"}
{"url": "http://www.focus-news.net/news/2017/12/12/2466488/d-r-nedelcho-totev-sled-nova-godina-kogato-minimalnata-rabotna-zaplata-stane-510-leva-golyama-chast-ot-obshtinskite-bolnitsi-shte-prestanat-da-funktsionirat.html", "text": "Общинските болници в голямата си част са в реални фалити. След Нова година, когато минималната работна заплата бъде коригирана и повишена на 510 лева, фактически голяма част от лечебните заведения, да не кажа почти всички, ще престанат да функционират, поради невъзможност да заработят дори трудовите си възнаграждения. Това каза д-р Неделчо Тотев, председател на Сдружението на общинските болници в България, по време на заседанието на Националния съвет за тристранно сътрудничество, предаде репортер на Агенция „Фокус“. „Актуалната ни справка сочи, че при 31 болници трудовите разходи възлизат на 83% от общите приходите, които генерират. Единственият им източник на финансиране е НЗОК. При тази ситуация, когото минималната работа заплата се вдигне с 10%, на практика те ще работят само за трудовите си разходи“, обясни д-р Тотев. По думите му неразплатените задължения на тези 31 болници към момента са 24 милиона лева, а от тях просрочени са половината – 12 милиона лева. Според него причините далеч не зависят от мениджмънта на тези лечебни заведения. „Няколко години поред се опитваме да спрем разрухата в здравеопазването, и конкретно в общинското. Към момента лечебните заведения работят по цени на клиничните пътеки от 2006 г. През това време минималната работна заплата се промени от 180 на 510 лева“, отбеляза д-р Тотев. Зам.-министърът на здравеопазването Бойко Пенков заяви от своят страна, че картината е тревожна и от министерството я наблюдават. „Всяка болница ще се гледа отделно, няма как да предложим общ подход за всички на куп. Има много специфика за всеки регион. Ще ни отнеме малко време, за да го направим, но има ясна тенденция, че трябва да се върви към преструктуриране в интерес на хората и запазване на дейността най-близо до дома на хората“, каза зам.-министърът. По думите ме общите задължения на общинските болници са 100 млн. лв., като от тях 46 млн. лв. са просрочените задължения. „Надлимитната дейност, която НЗОК не е изплатила, е 4,4 млн. лв. и тя не е основната маса от задълженията. Дори да бъде изплатена, тя представлява около 4% от общите дългове на лечебните задължения“, обясни той. „Приходите на общинските болници по линия на НЗОК са 37,5 млн. лв., като 32 млн. лв. от тях са за работна заплата. Общинските болници имат задължения около 7 млн. лв. към НАП за осигуровки“, уточни още зам.-министърът. По думите му съществува и проблемът със застаряване на кадрите в медицитага и трябва по някакъв начин да се мотивират младите да специализират, дори и в общинските болнични заведения. Заместник-председателят на Българската стопанска камара Димитър Бранков обърна внимание, че е налице много голям проблем в поне 10 общински болници, които имат огромни задължения, включително пресрочени и такива към персонала. „Част от тези болници са пред фалит и то в рамките на тази година“, подчерта той. Д-р Радко Велков, организационен секретар на Сдружение на общинските болници отбеляза от своя страна, че в страната ни се задълбочава недостигът на кадри в медицината. „За момента за 5 години има нарастване на средната възраст на личните лекари и тя е 58-59 години, тоест на практика големи региони в страната ще останат без медицинска помощ, защото лекарите и сестрите ще са в невъзможност да изпълняват задълженията си поради навършване на възраст за пенсии“, обясни д-р Велков. \r\nСпоред Пламен Радославов от КНСБ общинските болници категорично са необходими, но не и във вида, в който се намират сега. По думите му част от тях трябва да бъдат преструктурирани, както и да се вземат спешни мерки и промени в законодателството. „Трябва да видим колко са дълговете на общинските болници и каква част от тях са просрочени, да видим надлимитната дейност и какво дължи НЗОК. Държавата трябва да намери начин да плаща на младите специалисти и да извади лечебните заведения от Търговския закон, да дадем статут на защитени болници, където няма друга помощ, да създадем фонд за  отдалечени болници“, обясни той. Президентът на КТ „Подкрепа“ Димитър Манолов отбеляза, че навсякъде има недостиг на кадри и са необходими конкретни предложения за справяне с проблема. Камен Данов от КТ „Подкрепа“ допълни, че общински болниците болници трябва да се запазят, тъй като има нужда от тях и те извършват много по-квалифицирана дейност, сравнение с университетските. \r\nВесела ПЕТРОВА", "date": "2017.12.12", "title": "Д-р Неделчо Тотев: След Нова година, когато минималната работна заплата стане 510 лева, голяма част от общинските болници ще престанат да функционират"}
{"url": "http://www.focus-news.net/news/2017/12/12/2466489/blagoevgrad-vazstanoveno-e-dvizhenieto-po-pat-ii-19-simitli-razlog-pri-km-7100-predi-s-gradevo.html", "text": "Възстановено е движението по път II-19 Симитли - Разлог  при км 7+100 преди с. Градево. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.12", "title": "Благоевград: Възстановено е движението по път II-19 Симитли - Разлог  при км 7+100 преди с. Градево"}
{"url": "http://www.focus-news.net/news/2017/12/12/2466490/sreshtata-na-varha-edna-planeta-emanyuel-makron-prizova-za-mnogo-po-silna-mobilizatsiya-v-borbata-sreshtu-izmenenieto-na-klimata.html", "text": "В рамките на срещата на върха „Една планета“, провеждаща се на втората годишнина от подписването на историческото Парижко споразумение за климата, държавният глава на Франция Еманюел Макрон призова за „много по-силна мобилизация“ в борбата срещу глобалните климатични промени, предава AFP.\r\n„Намираме се много далеч от целта на Парижкото споразумение да ограничим покачването на температурите под прага от два градуса. Без много по-силна мобилизация… няма да успеем\", предупреди Макрон.\r\nНа събитието във френската столица ще очаква да присъстват световни лидери – както от политиката, така и от бизнеса. Сред обявените имена в списъка с участниците са тези на британския премиер Тереза Мей, бившия президент на Световната банка  Джим Йон Ким, американският милиардер Бил Гейтс и бившия кмет на Ню Йорк Майкъл Блумбърг. \r\nСрещата на върха „Една планета“ ще се проведе на втората годишнина от подписването на историческото Парижко споразумение за климата. Този път обаче форумът на високо равнище не се провежда от егидата на ООН. Тереза Герова", "date": "2017.12.12", "title": "Срещата на върха „Една планета“: Еманюел Макрон призова за „много по-силна мобилизация“ в борбата срещу изменението на климата"}
{"url": "http://www.focus-news.net/news/2017/12/12/2466491/ministar-neno-dimov-shte-dade-izvanreden-brifing.html", "text": "Министърът на околната среда и водите Нено Димов ще даде извънреден  брифинг, свързан с проекта за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, област Благоевград за изграждане и експлоатация на „Ски зона с център гр. Банско“. Това съобщиха от пресцентъра на министерството. Брифингът е от 15.00 часа в сградата на МОСВ на бул. „Мария Луиза“ № 22, зала 103.", "date": "2017.12.12", "title": "Министър Нено Димов ще даде извънреден брифинг"}
{"url": "http://www.focus-news.net/news/2017/12/12/2466492/zam-ministar-zheni-nacheva-konstitutsionnite-prava-na-grazhdanite-ne-sa-narusheni-s-byuzhdeta-na-nzok-za-2018-g-no-sashtestvuva-takav-risk-ako-se-prieme-vetoto-na-prezidenta.html", "text": "Конституционните права на гражданите не са нарушени с бюждета на НЗОК за 2018 г., но съществува такъв риск, ако се приеме ветото на президента. Това каза по време на заседанието на Комисията по бюджет и финанси  зам.-министърът на здравеопазването и председател на Надзорния съвет на НЗОК Жени Начева в дебатите по президентското вето за част от бюджета на НЗОК за следващата година, предаде репортер на Агенция „Фокус“. „Считаме, че основните конституционни права на гражданите за достъпна медицинска помощ не са нарушени. Нещо повече Конституцията определя, че правата на гражданите за достъпна медицинска помощ трябва да са налице, но при спазване на социалните регламенти и закони, които са в правомощията на НС“, заяви тя. „Ако разглеждаме хипотезата, че няма да се съобразим с волята на законодателя и заплащаме цени и обеми на медицинските дейности извън обхвата на рамката на бюджета на НЗОК, определена от Народното събрание, считаме, че съществува риск да бъдат нарушени правата на гражданите“, каза Начева. По думите й с приемането на ветото и промяната на бюджета на НЗОК съществува риск за намаляване на  достъпа до здравноосигурителната система. „Поемаме ангажимента в рамките на текущата бюджетна година да се предприемат конкретни действия от Министерство на здравеопазването и от НЗОК за по-добър контрол върху разходите и управление на финансовите ресурси на НЗОК“, допълни тя. \r\nДеница КИТАНОВА", "date": "2017.12.12", "title": "Зам.-министър Жени Начева: Конституционните права на гражданите не са нарушени с бюждета на НЗОК за 2018 г., но съществува такъв риск, ако се приеме ветото на президента"}
{"url": "http://www.focus-news.net/news/2017/12/12/2466493/sport-rok-razreshi-na-sportistite-si-da-uchastvat-v-zimnite-olimpiyski-igri-v-pyonchan.html", "text": "Руският олимпийски комитет (РОК) подкрепи участието на руските спортисти в Зимните игри в Пьончан, Южна Корея, предава агенция Интерфакс. Съгласно разпространената информация, РОК ще предприеме всички необходими мерки за гарантирането на участието на атлетите, като им окаже организационна, техническа и финансова подкрепа.\r\nРешението до голяма степен не бе изненадващо, след като миналата седмица държавният глава на Руската федерация Владимир Путин разреши на състезателите да участват в Олимпиадата под неутрален флаг и химн.", "date": "2017.12.12", "title": "Спорт: РОК разреши на спортистите си да участват в Зимните олимпийски игри в Пьончан"}
{"url": "http://www.focus-news.net/news/2017/12/12/2466494/haskovo-46-detsa-ot-priemni-semeystva-poluchiha-podaratsi-ot-dyado-koleda.html", "text": "46 деца от приемни семейства получиха подаръци от Дядо Коледа днес на специално тържество в залата на Младежки център-Хасково, съобщиха от Община Хасково. Присъстващите бяха приветствани от кмета Добри Беливанов. В словото си той заяви: „В навечерието на едни от най-хубавите празници Коледа и Нова година, всеки прави равносметка на отминалата година. Всеки преценя доколко е успял да постигне целите си, бил ли е добър човек можел ли е да направи още нещо. Присъстващите тук могат да бъдат убедени, че те са направили най-ценното за едно дете-да има дом, топлина и обич. Благодаря Ви, че дарявате щастие на децата, благодаря Ви, че ги приемате като ваши собствени рожби. Знам, че е така защото виждам отношението на децата към Вас приемните родители. Едно дете не може да бъде излъгано, че е обичано и желано то отвръща със същото. Мили деца продължавайте да бъдете все така весели ,търсещи и любопитни към живота. Уважавайте хората, които са отворили домовете и сърцата си за Вас. Пожелавам на приемните родители и на децата здраве и още повече щастливи моменти заедно.“, \r\nПрисъстващите бяха поздравени и от Таня Славеева, ръководител на проекта “Приеми ме“ в хасковска област. По-големите деца са писали писма до дядо Коледа, в които са описали точно какъв подарък искат, а по-малките получиха подаръци, посочени от техните приемни родители. Подаръците са закупени  служители на община Хасково, така също от работещи в държавни структури и частни фирми. След подаръците освен многобройни играчки има,  дрехи, ботуши, чанти, таблет и дори велосипед. В ролята на Дядо Коледа безвъзмездно се въплъти Александър Милушев, секретар на ОНЧ „Заря“. Кратка празнична програма представиха децата от 15 ОДЗ“ Слънце“.", "date": "2017.12.12", "title": "Хасково: 46 деца от приемни семейства получиха подаръци от Дядо Коледа"}
{"url": "http://www.focus-news.net/news/2017/12/12/2466495/sofiya-56-godishen-e-zadarzhan-po-sluchaya-s-prostrelyaniya-mazh-v-dragoman.html", "text": "Извършител на тежко криминално деяние е задържан и обвинен след незабавни действия на криминалистите от областната дирекция. Това съобщиха от пресцентъра на ОДМВР-София. Разследването по случая започнало на 10 декември, когато минути след 16.00 часа e подаден сигнал от Центъра за спешна медицинска помощ за мъж от Драгоман, приет с огнестрелна рана зад лявото ухо и настанен за лечение без опасност за живота. След незабавни оперативно- издирвателни и процесуално- следствени действия, предприети от криминалисти и разследващи от областната дирекция съвместно с колегите им от РУ- Сливница, е задържан 56-годишен мъж от Драгоман, заподозрян като извършител на престъплението. По случая е образувано досъдебно производство и уведомена Софийска окръжна прокуратура. В хода на проведеното активно разследване са иззети веществени доказателства, съотносими към деянието, както и достатъчно доказателства за виновността на задържания, в резултат на което на 11 декември извършителят е привлечен в качеството на обвиняем за престъпление по чл. 116, ал.1, т.6, вр. чл. 18 от НК. С постановление на наблюдаващия прокурор му е наложена мярка за неотклонение „задържане под стража“ за срок до 72 часа.", "date": "2017.12.12", "title": "София: 56-годишен е задържан по случая с простреляния мъж в Драгоман"}
{"url": "http://www.focus-news.net/news/2017/12/12/2466496/zoran-zaev-za-pregovorite-v-bryuksel-oshte-ne-sme-razgovaryali-za-novo-ime.html", "text": "Все още не са проведени разговори между Скопие и Атина за новото име на Република Македония. Това увери във вторник министър-председателят Зоран Заев, който е на посещение в Косово, предава скопската електронна медия Press24.\r\nПо-рано в медиите бе разпространена информация, съгласно която на масата за преговори в Брюксел е представено конкретна идея за името на страната – „Нова Македония“. В тази връзка Заев подчерта, че това е предложение на медиите, а не на официалните представители на двете страни, участващи в преговорите за разрешаване на т.нар. спор за името.\r\n„Ние не трябва да говорим за нови имена или нещо подобно. Вярвам, че в наши дни ще обсъждаме потвърждението на желанието и на двете страни да дадат съществен принос за решаването на проблема, който Гърция има с нашето установено име. Надявам се, че с посредничеството на Матю Нимиц ще бъде потвърдено взаимното желание на двете страни, Македония и Гърция, за намиране на такова решение. Надявам се, че срещата ще приключи в положителна атмосфера, за да можем да очакваме по-нататъшно развитие на възможни решения на този проблем\", подчерта Заев.\r\nСлед тригодишна пауза във вторник, 12 декември, в Брюксел са възобновени преговорите за разрешаване на спора между Скопие и Атина за името на Република Македония. Кръгът от преговори в белгийската столица ще премине под ръководството на международния посредник на ООН в спора между двете съседни държави – Матю Нимиц.\r\nПо-рано гръцкият външен министър Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г. Тереза Герова", "date": "2017.12.12", "title": "Зоран Заев за преговорите в Брюксел: Още не сме разговаряли за ново име"}
{"url": "http://www.focus-news.net/news/2017/12/12/2466497/veliko-tarnovo-kmetat-na-gabrovo-tanya-hristova-be-izbrana-za-zam-predsedatel-na-regionalniya-savet-za-razvitie-na-severen-tsentralen-region.html", "text": "Кметът на Габрово Таня Христова бе избрана за зам.-председател на Регионалния съвет за развитие на Северен централен регион. Изборът бе направен по време на днешното заседание на Регионалния съвет, свикано и открито от председателя – областния управител на Велико Търново проф. Любомира Попова, предаде репортер на Радио „Фокус“ – Велико Търново. Номинацията бе направена от областния управител на област Габрово Невена Петкова. „Председателството на Регионалния съвет за развитие на Северен централен регион е на ротационен принцип и от 1 януари се поема от област Габрово. Така че за мен това е най-логичното предложение“, посочи проф. Любомира Попова. Мандатът на новия зам.-председател ще е от 1 януари до 30 юни 2018 година.\r\nНа заседанието, провело се днес, присъстваха общо 23 членове. Те приеха Годишна индикативна програма за дейността на Регионалния съвет за развитие в Северен централен район за 2018 година. Бе представена и актуална информация за напредъка по изпълнението на  операциите по оперативните програми, съфинансирани от фондовете на Европейския съюз на територията на Северен централен район.\r\nПреди началото на заседанието членовете на Регионалния съвет за развитие на Северен централен регион бяха поздравени от малките коледари от Целодневна детска градина „Слънце“. Момченцата наричаха за здраве и плодородие, а момиченцата, облечени като ангелчета, изпълниха красив танц, с който разчувстваха присъстващите.\r\nНадежда КРЪСТЕВА", "date": "2017.12.12", "title": "Велико Търново: Кметът на Габрово Таня Христова бе избрана за зам.-председател на Регионалния съвет за развитие на Северен централен регион"}
{"url": "http://www.focus-news.net/news/2017/12/12/2466498/veliko-tarnovo-detsa-i-vazrastni-sa-pokaneni-za-uchastie-v-chetiri-koledni-konkursa-organizirani-ot-obshtina-svishtov.html", "text": "Деца и възрастни са поканени за участие в четири коледни конкурса, които организира Община Свищов. В състезанията могат да се включат индивидуални участници, учреждения и институции. Това каза в предаването „Добре дошли в Свищов“ на Радио „Фокус“ – Велико Търново Росен Маринов, директор Дирекция „Култура и културно наследство“ в Общината. Първата категория, която е предназначена за най-малките жители на региона, е за „Най-красиво изработена коледна картичка“. Единственото условие за участие е поздравителните адреси да са ръчно изработени. \r\n„Най-добрите ще бъдат оценени от Комисия и наградени в Новогодишната нощ. Другата категория, в която могат да участват всички учебни и социални заведения и другите учреждения  в общината е за „Най-празнично украсена институция“. Участието тук става чрез снимка на украсата и срокът за изпращането им отново е 20-ти декември. Следващата категория е „послание за 2018 година“. Посланията се приемат в текстов файл или на хартиен носител, отново до 20-ти , в сградата на Общината“. Посочи още Росен Маринов. \r\nПоследната категория е за „Инициатива на 2017 година“. В нея  могат да участват учебни и социални заведения, неправителствени организации и културни институции, творчески формации, държавни , общински учредения и други. Крайният срок за участие във всички обявени състезания е 20-ти декември. Резултатите ще бъдат обявени в Новогодишната нощ – на 31-ви декември.\r\nЛуиза ТРАНЧЕВА", "date": "2017.12.12", "title": "Велико Търново: Деца и възрастни са поканени за участие в четири коледни конкурса,  организирани от Община Свищов"}
{"url": "http://www.focus-news.net/news/2017/12/12/2466499/zam-ministar-boyko-penkov-pravim-analiz-na-vsyaka-edna-obshtinska-bolnitsa-pootdelno-i-shte-predlozhim-merki-za-ozdravyavaneto-im.html", "text": "Правим анализ на всяка една общинска болница поотделно и ще предложим мерки за оздравяването им. Това каза пред журналисти в Министерски съвет  зам.-министърът на здравеопазването Бойко Пенков във връзка със състоянието на общинските болници, предаде репортер на Агенция „Фокус“. „Има проблем с болниците в Белоградчик, Димитровград, Омуртаг и др. Приходите, които те получават по линия на здравното осигуряване отиват основно за заплати на хората, които се трудят в тези болници“, отбеляза зам.-министърът. „Това, което можем да направим като краткосрочни мерки и правим е реално увеличаване на средствата, с които заплащаме на болниците за всяка една лечебна дейност, която Касата не плаща. Това са някъде около 22 милиона лева годишно допълнително, които се дават на болниците“, обясни той. По думите му общите задължения на всички общински болница са 100 млн. лева, като основно се дължат средства за лекарства и консумативи. \r\nНа въпрос дали лечебните заведения може да спрат да работят, ако фирмите, които ги снабдяват с лекарства престанат да го правят, зам.-министърът отговори: „Не виждам заплаха до такава степен, защото фирмите знаят, че ако спрат да зареждат болниците, трябва да спрат дейността си, тъй като няма на кого да дават лекарства. Хубаво е да се влее малко здрав разум в главите на този тип търговци – че, ако унищожиш болниците, няма кой да ти купува лекарствата, не навсякъде се вижда такъв здрав разум“. \r\nЗам.-министър Пенков обясни, че в момента се прави анализ на областно ниво на всяко едно лечебно заведение поотделно. „Събираме данни за обществените лечебни заведения, за да предложим наше виждане какво би могло да се случи, така че да се оздравят – включително преструктуриране, оптимизация, вземаме на всякакъв тип различни мерки, с които може да се подобри дейността и да се намалят разходите. Това предстои – специфично всяка болница една по една ще бъде разгледана. Има много специфики в регионите, има блестящи болници, като тази в Казанлък например, и трябва индивидуално решение. Не може да сложим един калъп и да кажем: оправяте се всички по него“, коментира зам.-министърът. По думите му анализът ще отнеме поне още 10 дни, тъй като болниците са много и се оценява всеки аспект във всеки един регион. \r\nВесела ПЕТРОВА", "date": "2017.12.12", "title": "Зам.-министър Бойко Пенков: Правим анализ на всяка една общинска болница поотделно и ще предложим мерки за оздравяването им"}
{"url": "http://www.focus-news.net/news/2017/12/12/2466500/prof-rumen-gechev-bsp-reshenieto-za-vetoto-na-prezidenta-kasae-finansovi-i-moralni-resheniya-shte-mi-e-trudno-da-glasuvam-protiv-nego.html", "text": "Решението за ветото на президента касае финансови и морални решения – ще ми е трудно да гласувам „против“ него. Това каза народният представител от ПГ на „БСП за България“ проф. Румен Гечев по време на заседанието на Комисията по бюджет и финанси в дебатите по президентското вето върху част от бюджета на НЗОК за 2018 г., предаде репортер на Агенция „Фокус“. „В момента се опитваме да оправим батак от 1999 г. Няма такава страна и народ с такава система на здравеопазване, но очевидно няма да я оправим с параграф 6-ти от закона за бюджет на НЗОК за 2018 г.“, заяви проф. Гечев. По думите му най-платеното здравеопазване е в САЩ. „Дотам ли я докарахме да се занимаваме с 20-тина милиона към Касата? Здравната каса и системата ни имат ли възможност да преодолеят този проблем“, попита проф. Гечев. Според него зад тези пари стоят човешки съдби. Той поясни, че ще му е трудно да гласува „против“ ветото. \r\nДеница КИТАНОВА", "date": "2017.12.12", "title": "Проф. Румен Гечев, БСП: Решението за ветото на президента касае финансови и морални решения – ще ми е трудно да гласувам „против“ него"}
{"url": "http://www.focus-news.net/news/2017/12/12/2466501/byudzhetnata-komisiya-othvarli-prezidentskoto-veto-varhu-chast-ot-byudzheta-na-nzok-za-2018-g.html", "text": "Бюджетната комисия отхвърли президентското вето върху част от бюджета на НЗОК за 2018 г., предаде репортер на Агенция „Фокус“. „За“ Закона за бюджета на НЗОК за 2018 г. гласуваха 12 народни представители, „против“ –6  и „въздържали се“ - 1, с което ветото на държавния глава Румен Радев бе преодоляно. В мотивите на ветото се посочваше, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ.\r\nДеница КИТАНОВА", "date": "2017.12.12", "title": "Бюджетната комисия отхвърли президентското вето върху част от бюджета на НЗОК за 2018 г."}
{"url": "http://www.focus-news.net/news/2017/12/12/2466502/yambol-taksimetrov-shofyor-e-prostrelyan-v-rayona-na-selo-drazhevo.html", "text": "Таксиметров шофьор е бил прострелян снощи около 20.00 часа в района на село Дражево, потвърдиха за Радио „Фокус“ – Сливен  от ОДМВР – Ямбол. Той е бил повикан на поръчка от двама младежи – на 14 и 18 години. Няма яснота защо п-възрастният го е прострелял с газов пистолет, преработен да може да стреля с бойни патрони. Полицията изяснява подробности, екипи са на мястото на произшествието, процесуално-следствени действия продължават и в момента. Случаят е под наблюдението на Окръжна прокуратура – Ямбол. \r\nСлед изстрела таксиметровият шофьор успял да се добере до колата, но му прилошало от кръвозагуба. Обадил се на баща си, който повикал линейка. Простреляният е бил откаран в ямболската областна болница, където му е направено спешно кръвопреливане. В момента шофьорът е стабилен. Станало е ясно, че между двамата нападатели е имало скандал и единият от тях е с порезна рана. Информация за случая ще бъде представена на пресконференция от 15.30 ч., в сградата на ОДМВР - Ямбол. В брифинга участие ще вземат зам. административният ръководител на Апелативна прокуратура – Бургас Йовита Григорова, зам. административен ръководител на Окръжна прокуратура – Ямбол Димитринка Георгиева и директорът на ОДМВР – Ямбол старши комисар Генчо Иванов.\r\nЛюдмила ЙОРГОВА", "date": "2017.12.12", "title": "Ямбол: Таксиметров шофьор е прострелян в района на село Дражево"}
{"url": "http://www.focus-news.net/news/2017/12/12/2466503/emiliya-rusinova-sgp-dvama-dushi-sa-zadarzhani-pri-spetsoperatsiya-sled-grabezh-na-metalna-kasa-sas-suma-okolo-10-000-lv.html", "text": "Успешна спецоперация е реализирана вчера рано сутринта, задържани са две лица след извършен грабеж на метална каса със сума около 10 000 лв. Това заяви по време на брифинг Емилия Русинова – административен ръководител на Софийска градска прокуратура (СГП), предаде репортер на Агенция „Фокус“. „Третото е успяло да избяга. За четвъртото все още няма достатъчно данни. Лицата, участвали в грабежа са наблюдавани преди това. Имали сме информация, че са участвали в предишни грабежи и затова, че се подготвят да извършат нови. Около седмица преди това на адреса на едното лице същите са наблюдавани, че са подготвяли метална стълба за достигане до по-високи етажи. На 3 срещу 4 декември в дома на едно от задържаните лица са наблюдавани действията по подготовката им – преобличане с тъмни дрехи, маски“, заяви Русинова. По думите й последващите действия на лицата също са били наблюдавани. „Имало е информация за посоката на движението им – към „Люлин“. Обектът е бил на ул. „Панчо Владигеров“ и е бил охраняем. Охраната е излязъл и е направил опит да разбере какво се случва, но е бил заплашен от едното лице. Успял е отново да се върне в офиса откъдето е наблюдавал последващите действия. Две от лицата са изхвърлили касата. Две от лицата са я посрещнали долу. Непосредствено след това лицата са задържани. Касата е намерена. Извършени са обиски. В домовете на лицата са открити множество предмети от кражби“, добави тя и уточни, че по техни данни за периода от ноември до задържането им са извършили множество престъпления. „Имало е откраднати вещи на известен български футболист от миналото. Третото лице дори е влачил полицейски служител по улиците, който се е опитвал да го спре. Нараняванията на полицейския служител не са сериозни. За четвъртото лице нямаме данни. Колата, с която са отишли до местопроизшествието е крадена. Лицата многократно са осъждани“, каза още Емилия Русинова. \r\nЛюба АЛЕКСИЕВА", "date": "2017.12.12", "title": "Емилия Русинова, СГП: Двама души са задържани при спецоперация след грабеж на метална каса със сума около 10 000 лв."}
{"url": "http://www.focus-news.net/news/2017/12/12/2466504/ministar-predsedatelyat-boyko-borisov-shte-se-sreshtne-s-premiera-na-norvegiya-erna-solberg.html", "text": "Министър-председателят Бойко Борисов ще се срещне утре, 13 декември, с норвежкия премиер Ерна Солберг, която пристига на официално посещение в България. Това съобщиха от правителствената информационна служба.\r\nОсновните теми на двустранните разговори са задълбочаване на сътрудничеството между България и Норвегия, приоритетите по време на Българското председателство на Съвета на ЕС и други въпроси от европейския дневен ред.", "date": "2017.12.12", "title": "Министър-председателят Бойко Борисов ще се срещне с премиера на Норвегия Ерна Солберг"}
{"url": "http://www.focus-news.net/news/2017/12/12/2466505/aktsenti-v-predavaneto-chasat-na-karlovo-po-radio-fokus-plovdiv.html", "text": "Сдружението „Младежки и граждански инициативи в Розовата долина“, управляващо Младежкия информационен център в Карлово, получи приз от конкурса „Най-добра доброволческа инициатива“ тази година. Инициативата е изграждането на „Якото място в Карлово“ в парк „Войнишката майка“. Това стана възможно благодарение на доброволческия труд и ентусиазъм на всички, активно включили се в обновяването на парка – деца, младежи и граждани. Повече за това ще научите в началото на предаването „Часът на Карлово” на Радио „Фокус“ – Пловдив от ръководителя на сдружение „Младежки и граждански инициативи в Розовата долина“ Цветина Захарлиева.\r\nВ предаването ни днес ще разберете още как местното ръководство на град Клисура изпраща старата година и с какви нови предизвикателства ще се сблъска през 2018 година. Ще разговаряме с кмета на Клисура Генка Тодорова.\r\nЩе отскочим и до село Каравелово, за да ви разкажем за обичая „Коледуване“, който бе възстановен през 2015 година. Ще разговаряме с Дора Шопова, която е секретар на читалището.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.12.12", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/12/12/2466506/venera-arachkova-zam-kmet-na-smolyan-mezhdu-85-i-90-e-sabiraemostta-na-mestnite-danatsi-v-obshtinata-kam-kraya-na-oktomvri.html", "text": "Между 85 и 90 % е събираемостта на местните данъци в община Смолян към края на октомври. Това каза в интервю за Радио „Фокус“ – Смолян заместник-кметът на Смолян Венера Аръчкова. Местните данъци и такси в община Смолян по бюджет са заложени по видове, като Данъкът върху недвижими имоти е 1 300 000 лв., Данък за превозни средства е 1 700 000 лв., патентен данък 75 000 лв., поясни тя. По думите й събираемостта на Данък недвижими имоти е 97 %, като до края на октомври са събрани 1 269 555 лв. За Данък МПС има събрани 1 344 742 лв., което формира 79,10 % събираемост. Аръчкова изрази надежда сумата тук до края на годината да се увеличи и да стане доста висока, тъй като без платен данък МПС, автомобилите не могат да преминат годишен преглед. При патентния данък събираемостта и 65 936 лв. или 87 %.\r\nВенера Аръчкова посочи, че средствата събрани от имуществени данъци са в размер на 482 963 лв. От туристическия данък при планирани 95 000 лв. и при добър сезон на Пампорово и пълни къщи за гости в селата от Ардинското корито, Момчиловци и Широка лъка, имат постъпления от едва 76 503 лв. „Макар, че налогът на туристически данък ни е един от най-ниските на територията на страната – 0,20 лв. е за населено място извън града, 0,40 лв. е за Смолян и 0,60 лв. е на Пампорово, приходите не са много“, отбеляза Аръчкова. Тя уточни, че новата наредба за местите данъци и такси, която на 21 ноември ще бъде разгледана и на сесия на Общинския съвет, в момента е предоставена на вниманието на жителите на общината на сайта на Община Смолян за публична консултация, която тече до 15 декември. \r\nЖителите на общината, които имат желание нещо в нея да бъде променено, може да дадат своите предложения и по този начин на заседанието на Общински съвет ще бъде внесена една докладна, която да е адекватна спрямо възможностите на хората, допълни Аръчкова и поясни, че по този начин сумите ще могат да се понесат от хората като тежест и реално да влязат в бюджета на Общината като приход.\r\nНели ГЕРГЬОВСКА", "date": "2017.12.12", "title": "Венера Аръчкова, зам.-кмет на Смолян: Между 85 и 90 % е събираемостта на местните данъци в общината към края на октомври"}
{"url": "http://www.focus-news.net/news/2017/12/12/2466507/nsi-s-19-po-malko-sa-registriranite-noshtuvki-prez-oktomvri-2017g-v-sravnenie-sas-sashtiya-mesets-na-2016-g.html", "text": "През октомври 2017 г. в страната са функционирали 1 959 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 73.0 хил., а на леглата - 154.5 хиляди. В сравнение с октомври 2016 г. общият брой на местата за настаняване, функционирали през периода, намалява с 3.1%, а на леглата в тях - с 3.6%. Общият брой на нощувките във всички места за настаняване, регистрирани през октомври 2017 г., е 864.7 хил., или с 1.9% по-малко в сравнение със същия месец на предходната година, като най-голямо намаление на нощувките (с 6.3%) се наблюдава в местата за настаняване с 1 и 2 звезди. Това сочи статистика на Националния статистически институт.\r\nПрез октомври 2017 г. в хотелите с 4 и 5 звезди са реализирани 72.1% от общия брой нощувки на чужди граждани и 35.3% - на българи. В местата за настаняване с 3 звезди са осъществени 19.5% от нощувките на чужди граждани и 30.0% - на българи, докато в останалите места за настаняване (с 1 и 2 звезди) те са съответно 8.4 и 34.7%. \r\nБроят на пренощувалите лица в местата за настаняване през октомври 2017 г. намалява с 4.0% в сравнение със същия месец на 2016 г. и достига 422.2 хил., като е регистрирано намаление с 5.1% при българите и с 2.1% при чужденците. Българските граждани, нощували в местата за настаняване през октомври 2017 г., са 272.4 хил. и са реализирали средно по 1.9 нощувки. Чуждите граждани са 149.8 хил., като 70.3% са нощували в хотели с 4 и 5 звезди и са реализирали средно 2.4 нощувки. \r\nОбщата заетост на леглата в местата за настаняване през октомври 2017 г. е 20.0%, като намалява с 0.6 процентни пункта в сравнение с октомври 2016 година. Най-висока е заетостта на леглата в хотелите с 4 и 5 звезди - 22.0%, следват местата за настаняване с 3 звезди - 21.2%, и с 1 и 2 звезди - 16.1%. \r\nПриходите от нощувки през октомври 2017 г. достигат 44.8 млн. лв., или с 0.8% повече в сравнение с октомври 2016 година. Регистрирано е увеличение на приходите от чужди граждани - с 3.9%, докато тези от български граждани намаляват с 2.6%.", "date": "2017.12.12", "title": "НСИ: С 1.9% по-малко са регистрираните нощувки през октомври 2017г. в сравнение със същия месец на 2016 г."}
{"url": "http://www.focus-news.net/news/2017/12/12/2466508/orf-stranite-ot-es-postignaha-saglasie-po-klyuchovi-vaprosi-za-otbranitelnata-industriya.html", "text": "Европейският отбранителен съюз придобива все по-ясни очертания: във вторник, 12 декември, страните от Общността постигнаха съгласие по ключови въпроси от Европейската програма за развитие на отбранителната индустрия (EDIDP). За привеждането им в изпълнение е необходимо одобрението на Европейския парламент, предава ORF, най-голямата обществена медия в Австрия.\r\nСъгласно разпространената информация, първите проекти трябва да бъдат финансирани през 2019 г. Целта на е EDIDP да насърчи конкурентоспособността и иновациите в отбранителната промишленост на ЕС с бюджет от 500 милиона евро за 2019 г. и 2020 г. По-конкретно, тя има за цел да създаде стимули за трансгранични инвестиции от страна на малки и средни предприятия.\r\nПрограмата е „неразделна част\" на Европейския фонд за отбрана, предложен от Европейската комисия. Това ще служи като съвместно въоръжаване и инвестиции в областта на военните научни изследвания. 25 членки на ЕС се договориха вчера официално в Брюксел на \"постоянно структурирано сътрудничество\" (PESCO) в сектора на отбраната, който предоставя общо 17 конкретни проекти въоръжение, логистика, научни изследвания и обучение.\r\nВ рамките на срещата на министрите на външните работи в Брюксел, проведена  в понеделник, за първи път държавите-членки на ЕС взеха конкретни решения за засилването на военното сътрудничество. Общо 25 страни от ЕС се договориха  за стартирането на 17 конкретни проекти за въоръжение, логистика, научни изследвания и обучение..Тереза Герова", "date": "2017.12.12", "title": "ORF: Страните от ЕС постигнаха съгласие по ключови въпроси за отбранителната индустрия"}
{"url": "http://www.focus-news.net/news/2017/12/12/2466509/plovdiv-72-godishen-mazh-e-pochinal-sled-paten-intsident-v-s-yoakim-gruevo.html", "text": "Мъж е починал след пътен инцидент вчера в Йоаким Груево. Сигналът е получен около 7.10 часа в Районно управление на МВР – Стамболийски. Това съобщиха от ОДМВР-Пловди. По първоначални данни, 72-годишен велосипедист от споменатото село паднал на земята, след като бил ударен от страничното огледало на изпреварващ го товарен автомобил “Мерцедес”. Пострадалият бил откаран в болница за оказване на спешна медицинска помощ. Взета му е кръвна проба за алкохол. Няколко часа по-късно от здравното заведение постъпила информация, че мъжът е починал. 23-годишният шофьор на микробуса е тестван с дрегер, резултатът е отрицателен. Причините и обстоятелствата около катастрофата се разследват в рамките на образувано досъдебно производство.", "date": "2017.12.12", "title": "Пловдив: 72-годишен мъж е починал след пътен инцидент в с. Йоаким Груево"}
{"url": "http://www.focus-news.net/news/2017/12/12/2466510/burgas-okrazhnata-prokuratura-predade-na-sad-shofyor-blasnal-i-ubil-peshehodka.html", "text": "Окръжна прокуратура – Бургас предаде на съд Радослав Б. (на 26 г. от гр. Бургас), съобщиха от пресцентъра на Окръжната прокуратура. Той е подсъдим за това, че на 24 юли 2015 г.  около 07:00 ч. на бул. „Сан Стефано“ преди Т-образно кръстовище с ул. „Ивайло“, в гр .Бургас, обл. Бургаска, при управление на моторно превозно средство – лек автомобил марка „Ситроен“, собственост на бащата на обвиняемия, в посока бул. „Христо Ботев“, нарушил правилата за движение съгласно Закона за движение по пътищата, като не е съобразил скоростта си на движение с намаленото разстояние на видимост, което имал поради силната светлина на слънцето отпред и от дясно по посоката му на движение и не е реагирал своевременно на навлизането на пешеходката на пътното платно, като не е намалил скоростта или спрял въпреки възникналата опасност за движението, с което по непредпазливост е причинил смъртта й, настъпила  на 26 юли 2015 г. в резултат на черепно-мозъчна травма довели до срив на жизнените функции.\r\nОкръжен съд – Бургас е насрочил заседанието си за 13 декември 2017 г.", "date": "2017.12.12", "title": "Бургас: Окръжната прокуратура предаде на съд шофьор, блъснал и убил пешеходка"}
{"url": "http://www.focus-news.net/news/2017/12/12/2466511/dobrich-prokuraturata-e-osadena-da-plati-obezshtetenie-ot-10-000-leva-zaradi-nezakonno-obvinenie.html", "text": "Окръжен съд - Добрич е постановил решение, с което осъжда Прокуратурата на България да плати обезщетение от 10 000 лева на мъж от Добрич за претърпените от него неимуществени вреди заради незаконно обвинение по наказателно дело, по което впоследствие бил оправдан. Това съобщиха от пресцентъра на Окръжния съд. 47-годишният Т.Т. е бил привлечен като обвиняем през януари 2009 г. за кражба на движими вещи на обща стойност 2678 лева, извършена в сговор с друго лице. През ноември 2011 г. обаче Районен съд - Добрич е постановил оправдателна присъда по повдигнатото обвинение заради липса на безусловни доказателства, че двамата подсъдими са извършили вменените им престъпления. В мотивите към оправдателната присъда съдът е посочил негодност на представените като доказателствени средства протоколи за оглед. През април 2012 г. с окончателно решение на Окръжен съд - Добрич оправдателната присъда е била изцяло потвърдена. В настоящото дело, образувано по Закона за отговорността на държавата и общините за вреди, мъжът настояваше да бъде обезщетен с 50000 лева. В исковата си молба той заявява, че поддържането на обвинението и прилагането на мерки за неотклонение се е отразило на физическото и психическото му здраве, изживял е стрес от престоя си в тежките условия на ареста и затвора, тревога и притеснение за децата си, които отглеждал сам, уронено било доброто му име. Ответникът в лицето на Прокуратурата е поддържал възражения, че не носи отговорност за вреди от лошите условия в помещенията за арест, при които е бил поставен мъжът по време на задържането му под стража. Прокуратурата оспорва и твърдението на ищеца, че точно това обвинение е причинило уронване на името и достойнството му, и е довело до влошаване на здравословното му състояние, тъй като мъжът имал и предходни обвинения, по които са били постановени осъждания в периода 1986 г. – 2004 г. Окръжен съд - Добрич е решил, че Прокуратурата на Република България отговаря за вредите, които 47-годишният добричлия е претърпял в резултат на повдигането и поддържането на неоснователно обвинение в извършване на тежко престъпление, наказуемо с лишаване от свобода от една до десет години. В мотивите на съда се посочва, че наказателното производство е продължило повече от 3 години, от които над 1 година мъжът е бил с мярка за неотклонение „задържане под стража ” и 3 месеца под „домашен арест“. Съдът е счел, че ищецът е имал негативни изживявания - притеснения за децата, тревожност и стрес, чувство на безсилие с по-висока интензивност през времетраенето на „задържането под стража“, без обаче да имат правно значение условията, при които мярката е прилагана. Преценено беше, че искът за обезщетение е основателен до размера от 10000лв. и неоснователен в останалата му част до 50000 лева. Решението подлежи на обжалване пред Варненския апелативен съд.", "date": "2017.12.12", "title": "Добрич: Прокуратурата е осъдена да плати обезщетение от 10 000 лева заради незаконно обвинение"}
{"url": "http://www.focus-news.net/news/2017/12/12/2466512/korneliya-ninova-bsp-protivopostavyame-se-na-uvelichenieto-na-tsenata-na-vodata-i-organizirame-protest-sreshtu-tova-pred-kevr-na-15-dekemvri.html", "text": "Противопоставяме се на увеличението на цената на водата и организираме протест срещу това пред КЕВР на 15 декември. Това каза лидерът на БСП Корнелия Нинова по време на пресконферениця в централата на партията след заседание на Изпълнителното бюро на БСП, предаде репортер на Агенция „Фокус“. „На 15 декември КЕВР ще вземе решение за повишаване на цената на водата в 14 големи града“, каза Нинова и посочи, че сред тях е София, където се предвижда водата да се повиши с 9,5 %, или 2,36 лв./куб.метър. По думите й повишение ще има още за градовете: Смолян, Пловдив, Кърджали , Ямбол, Враца и други. „Категорично се противопоставяме на това увеличение на цената на водата. То не е аргументирано, нито ръстът на инфлацията е толкова\", посочи Нинова и обърна внимание, че това решение ще бъде на закрито заседание на КЕВР. По думите й по тази причина представителят на КЕВР, който е предложен от БСП и е избран от парламента, няма да участва в това заседание. „Второ, организираме протест на 15 декември 2017 г. от 10.30 часа пред КЕВР“, посочи Нинова. Лидерът на БСП поясни, че кани жителите на тези градове да дойдат и да изразят мнението и позицията си. „Това увеличение на цената на водата е поредното, то е драстично,не отговаря на увеличението на доходите на хората и е поредната стъпка към тяхното обедняване“, заяви Нинова. Според нея протестите идват като естествена реакция на политиката по увеличаване на тока, водата от една страна и от друга страна на доходите, които не растат. \"Действия, които ощетяват доходите на хората, живота им, влияят върху бедността, върху проблеми в здравеопазването\", коментира лидерът на БСП.  \r\nДеница КИТАНОВА", "date": "2017.12.12", "title": "Корнелия Нинова, БСП: Противопоставяме се на увеличението на цената на водата и организираме протест срещу това  пред КЕВР на 15 декември"}
{"url": "http://www.focus-news.net/news/2017/12/12/2466513/gd-granichna-politsiya-kraynoto-dyasno-trase-za-dvizhenie-na-tovarni-avtomobili-na-gkpp-kulata-na-izhod-ot-balgariya-e-zatvoreno-ot-gratskite-vlasti-za-remont.html", "text": "Крайното дясно трасе за движение на товарни автомобили на ГКПП \"Кулата\" на изход от България е затворено от гръцките власти за ремонт от 11 декември. Това сочат данни на ГД \"Гранична полиция\" към 13.30 часа, съобщиха от пресцентъра на МВР.\r\nНа българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" на изход за товарни автомобили. На границата с Румъния трафикът е интензивен на ГКПП \"Дунав мост-Русе\" и в двете посоки.\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2017.12.12", "title": "ГД \"Гранична полиция\": Крайното дясно трасе за движение на товарни автомобили на ГКПП \"Кулата\" на изход от България е затворено от гръцките власти за ремонт"}
{"url": "http://www.focus-news.net/news/2017/12/12/2466514/zamestnik-ministar-desislava-ahladova-se-sreshtna-s-predsedatelya-na-notarialnata-kamara-na-germaniya.html", "text": "Зам.-министърът на правосъдието Десислава Ахладова се срещна днес с председателя на Нотариалната камара  на Германия д-р Йенс Борман. На срещата присъства и Димитър Танев, председател на българската Нотариална камара. Това съобщиха от пресцентъра на Министерството на правосъдието.\r\nЗам.-министър Ахладова запозна детайлно д-р Борман с практиките в областта на дружественото право у нас във връзка с предстоящия дебат около подготвяния от Европейската комисия пакет от реформи, свързани и с неговата дигитализация. \r\nТя изтъкна, че Единният търговски регистър, който функционира изключително успешно от 2007 г., дава възможност на дружествата да се регистрират изцяло по електронен път. Това обаче не изключва необходимостта от предварително нотариално удостоверяване на редица факти и обстоятелства, преди представянето на документите по електронен път. \r\n„Като бъдещ председател на Съвета на ЕС следим с изключителен интерес обсъжданията около дигитализацията на дружественото право. Страната ни ще се стреми да търси оптимален баланс между интересите на държавите членки, като един от основните акценти ще е предвиждането на достатъчни гаранции за правната сигурност в гражданския оборот“, каза още зам.-министър Ахладова. \r\nТя и д-р Борман се обединиха около тезата, че при внедряването на дигитализацията трябва да има гъвкавост, която да позволи на отделните страни членки да запазят изградените добри практики в системите си, като в максимална степен продължат да гарантират сигурността на гражданите.", "date": "2017.12.12", "title": "Заместник-министър Десислава Ахладова се срещна с председателя на Нотариалната камара на Германия"}
{"url": "http://www.focus-news.net/news/2017/12/12/2466515/korneliya-ninova-bsp-do-kraya-na-denya-zavezhdam-delo-sreshtu-desislava-atanasova-i-pp-gerb-za-lazhite-i-klevetite-za-tehnoimpeks.html", "text": "До края на деня завеждам дело срещу Десислава Атанасова и ПП ГЕРБ за лъжите и клеветите за „Техноимпекс“. Това каза лидерът на БСП Корнелия Нинова по време на пресконферениця в централата на партията след заседание на Изпълнителното бюро на БСП, предаде репортер на Агенция „Фокус“. „Току - що си внесох държавната такса и завеждам до края на деня дело на Десислава Атанасова и солидарно на ПП ГЕРБ, защото тя изразява тяхното мнение. Оттук нататък тези спорове се решават на плоскостта на съдебните дела. За всичко, включително за злоупотреба и манипулиране на мнение на официални органи. Имам предвид, че г-жа Атанасова е била информирана с писмо от гл. прокурор, че няма извършено престъпление, че има извършени проверки и въпреки това тя продължи да клевети и лъже в публичното пространство“, каза Нинова. Лидерът на БСП се обърна към ГЕРБ и им каза, че всичко, каквото имат да казват оттук нататък могат да направят в Съдебната палата и в Софийски градски съд. \r\nДеница КИТАНОВА", "date": "2017.12.12", "title": "Корнелия Нинова, БСП: До края на деня завеждам дело срещу Десислава Атанасова и ПП ГЕРБ за лъжите и клеветите за „Техноимпекс“"}
{"url": "http://www.focus-news.net/news/2017/12/12/2466516/the-jerusalem-post-palestinski-medii-saobshtavat-za-dvama-zaginali-pri-udari-v-ivitsata-gaza-izraelskite-voenni-otrichat-informatsiyata.html", "text": "Палестински медии разпространиха информация за двама загинали мъже в резултат на ракетен обстрел в северната част на Ивицата Газа, но говорител на израелските сили за сигурност отрече докладите и увери, че в района не е извършена атака, пише вестник The Jerusalem Post.\r\nГоворителят на Министерството на здравеопазването в Рамала в Газа потвърди, че в една от болниците в района на предполагаемата атака са приети телата на двама загинали. Тяхната самоличност не бе разкрита.\r\nИзданието привежда информация, съгласно която в понеделник вечерта израелската система за противоракетна отбрана е прихванала ракета, изстреляна от територията на Ивицата Газа, контролирана от „Хамас“. Не се съобщава за ранени или нанесени материални щети..Тереза Герова", "date": "2017.12.12", "title": "The Jerusalem Post: Палестински медии съобщават за двама загинали при удари в Ивицата Газа, израелските военни отричат информацията"}
{"url": "http://www.focus-news.net/news/2017/12/12/2466517/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет. 17), съобщиха от пресцентъра на ПП ГЕРБ. Събитието ще се проведе днес от 17:00 часа.", "date": "2017.12.12", "title": "ГЕРБ ще даде извънреден брифинг"}
{"url": "http://www.focus-news.net/news/2017/12/12/2466518/emiliya-rusinova-sgp-tretoto-litse-za-grabezha-na-metalna-kasa-e-obyaveno-za-izdirvane-a-chetvartoto-ne-e-identifitsirano.html", "text": "Третото лице за грабежа на метална каса е обявено за издирване, а четвъртото не е идентифицирано. Това заяви по време на брифинг Емилия Русинова – административен ръководител на Софийска градска прокуратура (СГП), предаде репортер на Агенция „Фокус“. По думите й в бил направен вид генерална репетиция преди самото действие от вчера сутринта. Тогава по същия начин от същия адрес на единия от обвиняемите лицата са тръгнали заедно с маските, тъмните дрехи и стълбата. Движели са се и със същия автомобил, с който са били на 3 срещу 4 декември. Отново са отишли до гаражната клетка и там са сменили автомобилите. След това са отишли до обекта, намиращ се на ул. „Панчо Владигеров“. Охранителят е бил невъоръжен и е видял на камерите лицата, които са се придвижвали, дал е описание. Двамата задържани са посрещнали хвърлянето на касата. Задържаните лица са привлечени като обвиняеми. Третото лице е обявено за издирване. „В неговия дом също са намерени множество вещи относими към другите престъпления. Единият е осъждан и за каране в пияно състояние и за причинено ПТП, за опит да подкупи полицейски служители. Известен е на органите на МВР по линия грабежи. Второто лице също е осъждано многократно, има наложени условни ефективни присъди, както и присъди в други държави като Германия, която е приета за изпълнение в България“, коментира Русинова. Тя уточни, че последната или предпоследната присъда е била от 6 години и я е излежал през 2016 г. за престъпление против кредитната система, а именно подправката на платежни инструменти. „Имаме данни, че това лице е осъждано и в съседна балканска държава. Третото лице също е познато на органите на МВР. Той не е осъждан към настоящия момент, но и тримата са познати и то по линия основно на кражба и грабежи“, каза още тя. \r\nЛюба АЛЕКСИЕВА", "date": "2017.12.12", "title": "Емилия Русинова, СГП: Третото лице за грабежа на метална каса е обявено за издирване, а четвъртото не е идентифицирано"}
{"url": "http://www.focus-news.net/news/2017/12/12/2466519/yambol-sadat-ostavi-v-aresta-alyaydin-a-prenesal-kontrabandno-prez-granitsata-lekarstva-za-nad-70-000-lv.html", "text": "По искане на Окръжна прокуратура – Ямбол, съдът наложи мярка за неотклонение „задържане под стража“ на Аляйдин А. (на 30 г. от гр. Разград), съобщиха от пресцентъра на Окръжната прокуратура. Той е обвинен за това, че на 6 декември 2017 г. през ГКПП – Лесово, с туристически автобус, пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери – 471 лекарствени продукти – на обща стойност 71 040 лв.\r\nСпоред прокурора, налице е обосновано предположение за това, че Аляйдин А. е извършил престъплението, в което е обвинен. Представителят на държавното обвинение е категоричен, че обвиняемият може да извърши друго престъпление или да се укрие.\r\nСъдът прие мотивите  на прокурора и задържа под стража Аляйдин А. \r\nОпределението на Окръжен съд – Ямбол може да бъде обжалвано пред Апелативен съд - Бургас.", "date": "2017.12.12", "title": "Ямбол: Съдът остави в ареста Аляйдин А., пренесъл контрабандно през границата лекарства за над 70 000 лв."}
{"url": "http://www.focus-news.net/news/2017/12/12/2466520/blagoevgrad-gradskata-hudozhestvena-galeriya-predstavya-traditsionna-izlozhba-po-povod-koledno-novogodishnite-praznitsi.html", "text": "Традиционна изложба по повод предстоящите коледно-новогодишни празници представя Градска художествена галерия-Благоевград. Това съобщиха от пресцентъра на Община Благоевград. Откриването на изложбата е на 15 декември /петък/, от 18:00 часа.\r\nВ поредното издание на експозицията участие ще вземат около 40 художници, които ще представят над 100 произведения на изкуството. Творците са от Благоевград, Симитли, Сандански, Разлог. \r\nИзложбата е жанрово разнообразна и включва в себе си живопис, графика, скулптура и приложно изкуство. Експозицията ще остане подредена в залата на Градска художествена галерия до 10 януари 2018 година.", "date": "2017.12.12", "title": "Благоевград: Градската художествена галерия представя традиционна  изложба по повод коледно-новогодишните празници"}
{"url": "http://www.focus-news.net/news/2017/12/12/2466521/korneliya-ninova-bsp-podkrepyame-vetoto-na-prezidenta-rumen-radev-za-chast-ot-byudzheta-na-nzok-za-2018-g.html", "text": "Подкрепяме ветото на президента Румен Радев за част от бюджета на НЗОК за 2018 г. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. „Днес имахме разширено заседание на Изпълнителното бюро - Здравния съвет, експерти, лекари. Продължаваме нашите законодателни инициативи по тема здравеопазване. Утре внасяме Закон за изменение и допълнение на Наказателния кодекс, в който предлагаме да се превърне в престъпление пренасянето на лекарствени продукти от хуманната медицина в големи размери през границата на страната“, заяви Нинова. Лидерът на БСП поясни, че в действащата разпоредба, тези случаи се третират като митническо нарушение, но не и престъпление. Тя допълни, че с това предложение БСП иска да криминализира производството, вноса, износа, съхраняването и търговията на едро и дребно на лекарствени продукти в хуманната медицина, когато тези дейности, се извършват в нарушение на Закона за лекарствените продукти в хуманната медицина. Корнелия Нинова поясни, че БСП започва национална кампания „Здраве за всеки“ и канят всеки, независимо от политическите си пристрастия да се включи в нея.  Нинова подчерта, че темата здравеопазването е номер 1 за БСП. „Целта е смяна на този модел. Колкото и пари да се наливат в този пробит модел, няма да има никакво подобрение в тема здравеопазване“, посочи лидерът на БСП. \r\nДеница КИТАНОВА", "date": "2017.12.12", "title": "Корнелия Нинова, БСП: Подкрепяме ветото на президента Румен Радев за част от бюджета на НЗОК за 2018 г."}
{"url": "http://www.focus-news.net/news/2017/12/12/2466522/sport-arsenal-shte-igrae-sreshtu-uest-hem-bez-dvama-klyuchovi-futbolisti.html", "text": "Защитникът Шкодран Мустафи и полузащитникът Арън Рамзи отпадат от състава на Арсенал за двубоя срещу Уест Хем от Премиър Лийг, който ще се играе в сряда от 22:00 часа.\r\nШкодран Мустафи пропусна и гостуването на Саутхамптън. Германецът получи контузия в двубоя с Манчестър Юнайтед миналия уикенд и все още не е успял да се възстанови. \r\nАрсенал заема трето място във временното класиране и се стремят към трета поредна победа над Уест Хем, който в последния си мач успя да победи шампиона Челси.", "date": "2017.12.12", "title": "Спорт: Арсенал ще играе срещу Уест Хем без двама ключови футболисти"}
{"url": "http://www.focus-news.net/news/2017/12/12/2466523/st-komisar-konstantin-dimitrov-gdnp-nad-160-000-lv-za-dve-sedmitsi-e-oborotat-ot-krazhbite-na-dvamata-zadarzhani-za-grabezh-na-metalna-kasa.html", "text": "Над 160 000 лв. за две седмици е оборотът от кражбите на двамата задържани за грабеж на метална каса. Това каза на брифинг зам.-директорът на ГД „Национална полиция“ ст. комисар Константин Димитров, предаде репортер на Агенция „Фокус“. „Двете задържани лица са Стоян Илиев и Николай Илиев. Не са братя. На единият прякорът е Стоян Дългия, а на втория Понти. Третото лице е Красимир Пешев. При опита за задържане, освен яростната съпротива и нараняването на колегата, опитал се да го задържи, е увредил и имущество – както МПС на полицията, така и случайно паркирани превозни средства на мястото. Успява да избяга и да се укрие. От вчера е обявен за общодържавно издирване. Четвъртото лице не ни е известно и не е установено. До момента нямаме данни за него, тъй като ядрото на групата са Понти и Стоян Дългия и в зависимост от набелязания обект, използват различни техни връзки за съучастници. За последните две седмици оборотът от кражбите е над 160 000 лв.“, обясни Димитров. По думите му са намерени при обиските на адресите различни предмети вследствие на тези кражби. „Освен битова техника, златни накити и парични средства, са отнемали и неща, които са ги привличали като два мотора. Касата е намерена в МПС, което бе укрито в гараж – БМВ Х3 противозаконно отнето на 4 януари“, каза още той. \r\nЛюба АЛЕКСИЕВА", "date": "2017.12.12", "title": "Ст. комисар Константин Димитров, ГДНП: Над 160 000 лв. за две седмици е оборотът от кражбите на двамата задържани за грабеж на метална каса"}
{"url": "http://www.focus-news.net/news/2017/12/12/2466524/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете повече за социалните дейности, които извършва Община Панагюрище и помощта, която оказва на различните социални институции. По темата ще разговаряме със заместник-кмета на общината Галина Матанова. В рубриката ни „Хора и традиции“ ще чуете какви ремонти със средства от капиталовата програма са извършени в село Поибрене и как там се подготвят за предстоящата зима. По темата наш събеседник ще бъде кметът на населеното място Димитър Пеев. Във втората част на предаването в рубриката ни „Културен календар“ ще чуете какви празнични прояви предстоят в село Попинци. За предстоящата Коледна работилница, която отваря врати ще разговаряме със секретаря на читалището Донка Шопова. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.12.12", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/12/12/2466525/korneliya-ninova-bsp-tazi-sedmitsa-shte-provedem-vtori-krag-ot-razgovori-s-dps-za-vota-na-nedoverie.html", "text": "Тази седмица ще проведем втори кръг от разговори с ДПС за вота на недоверие.Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“.  Нинова поясни, че в тези разговори ще участват председателите на двете партии. „Темата е корупция, от това ние като партия няма да отстъпим“, заяви Нинова.  \r\nДеница КИТАНОВА", "date": "2017.12.12", "title": "Корнелия Нинова, БСП: Тази седмица ще проведем втори кръг от разговори с ДПС за вота на недоверие"}
{"url": "http://www.focus-news.net/news/2017/12/12/2466526/dobrich-konkursat-za-turistichesko-logo-na-grada-ne-izlachi-pobeditel.html", "text": "Компетентно жури за избор на туристическо лого на град Добрич с председател доц. д-р Соня Алексиева от Нов български университет след единодушно гласуване прекрати конкурса за определяне на победител, съобщиха от пресцентъра на Община град Добрич. Седемчленното жури разгледа всички получени предложения, които са 30 на брой и след задълбочена и аргументирана дискусия за всеки проект в зависимост от посочените критерии не класира на първо място нито едно от предложенията. Журито посочва липсата на ярко присъствие и познаваемост в комбинация между изображение и типография, което да удовлетворява изискванията. Независимо от това единодушно са оценени като положителна тенденция четири проекта. Категоричната позиция на членовете на журито е, че изборът на лого на дестинация Добрич, чийто слоган е „Добрич – златен сноп от векове“ трябва да е задължителен елемент от визуализацията, изисква повече отговорност, креативност и оригиналност, каквито градът заслужава. Предстои Община Добрич да обяви нов конкурс за изработване на туристическо лого на града.", "date": "2017.12.12", "title": "Добрич: Конкурсът за туристическо лого на града не излъчи победител"}
{"url": "http://www.focus-news.net/news/2017/12/12/2466527/plovdiv-v-karlovskoto-selo-karavelovo-shte-bade-otkrita-izlozhbena-zala-na-mestnite-zanayatchii.html", "text": "В карловското село Каравелово ще бъде открита Изложбена зала на местните занаятчии. Това съобщи в предаването „Часът на Карлово” на Радио „Фокус”- Пловдив Дора Шопова, секретар на читалище „Пробуда” в селото. „Най-сетне осъществихме тяхната мечта”, каза Шопова. Залата ще бъде официално открита на 24 декември, от 10.30 часа, с водосвет, който ще отслужи отец Рафаил. Ще има много изненади за местните занаятчии. Подготвена е и почерпка, а след това ще има и Коледен празник. В Изложбената зала се представят занаятите тъкачество, дърворезба, рисуване, бродерия, шиене на народни носии. „Имаме и едно семейство, което прави картини от пъзели. Като ги рамкова стават прекрасни”, каза Шопова. По думите ѝ може да се каже, че в село Каравелово занаятите са живи. „Ние сме предвидили напролет да сложим в тази зала и един истински, автентичен стан. На него ще може да се преподават уроци по тъкачество”, каза още Дора Шопова. По думите ѝ в много домове в село Каравелово има запазени тъкачни станове, но едва ли хората знаят как се работи на тях. Те ги гледат само като реликви.\r\nВ новата Изложбена зала ще има и маса с всички необходими инструменти за показване на това как се правят дърворезби. Но това ще стане също напролет. На този етап ще бъде показано само това, което занаятчиите са изработили.\r\nЦветана ТОНЧЕВА", "date": "2017.12.12", "title": "Пловдив: В карловското село Каравелово ще бъде открита Изложбена зала на местните занаятчии"}
{"url": "http://www.focus-news.net/news/2017/12/12/2466528/atanas-zafirov-bsp-korneliya-ninova-ima-palnata-podkrepa-na-svoyata-partiya-po-sluchaya-tehnoimpeks.html", "text": "Изпълнителното бюро на БСП изразява категорична подкрепа за председателя на партията Корнелия Нинова и намерението ни е да не се отклоняваме от нашия опозиционен път както в Народното събрание, така и в обществото. В последните няколко дни съм в комуникация с членовете на Националния съвет на партията и немалка част от партийните структури в страната. Г-жа Нинова има пълната подкрепа на своята партия. Това каза Атанас Зафиров, член на Изпълнителното бюро на БСП по време на пресконференция във връзка с приватизацията на „Техноимпекс“, предаде репортер на Агенция „Фокус“. „Изпълнителното бюро на БСП обсъди атаката срещу председателя на партията и хвърлените в публичното пространство лъжи и манипулации и даде оценка, че става дума за тежка политическа атака срещу лидера на най-голямата опозиционна партия в България“, посочи Зафиров. По думите му тази атака се базира на клевети, манипулации и използване на държавни и силови органи в лицето на ДАНС. Зафиров коментира, че се манипулира становището на Главна прокуратура на Република България, където ясно е казано, че няма данни за престъпления при приватизацията на „Техноимпекс“. Той се обърна към ГЕРБ с думите: „Няма да ни уплашите“. \r\nДеница КИТАНОВА", "date": "2017.12.12", "title": "Атанас Зафиров, БСП: Корнелия Нинова има пълната подкрепа на своята партия по случая „Техноимпекс“"}
{"url": "http://www.focus-news.net/news/2017/12/12/2466529/st-komisar-ivaylo-ivanov-sdvr-zadarzhanite-za-grabezh-na-metalna-kasa-sa-yadroto-na-prestapnata-grupa.html", "text": "Задържаните за грабеж на метална каса са ядрото на престъпната група. Това каза на брифинг директорът на СДВР ст. комисар Ивайло Иванов, предаде репортер на Агенция „Фокус“. „Групата е сериозна. Подозират се в извършването на множество криминални престъпления на територията на столицата и на страната. Работата по отделните случаи продължава. Това е ядрото на групата. Стрелба не е имало. На адресите на лицата са намерени вещи от 4 кражби, случили се от 24 ноември до момента“, обясни той. \r\nЗам.-директорът на ГДНП ст. комисар Константин Димитров уточни, че ги подозират и за грабеж на инкасо автомобил от преди няколко месеца. „Те са били задържани в собствените си автомобили. Не са били в един и същ и четиримата“, каза още той. \r\nЛюба АЛЕКСИЕВА", "date": "2017.12.12", "title": "Ст. комисар Ивайло Иванов, СДВР: Задържаните за грабеж на метална каса са ядрото на престъпната група"}
{"url": "http://www.focus-news.net/news/2017/12/12/2466530/tamara-kuleva-mrrb-47-dogovora-na-obshta-stoynost-176-mln-leva-sa-sklyuchili-obshtinite-ot-severen-tsentralen-region-po-op-regioni-v-rastezh.html", "text": "47 договора на обща стойност 176 млн. лева са сключили общините от Северен централен регион по ОП „Региони в растеж“ 2014 – 2020. Това каза по време на заседание на Регионалния съвет за развитие на Северен централен регион Тамара Кулева, началник на Отдел „Северен централен район“ в Министерството на регионалното развитие и благоустройство (МРРБ), предаде репортер на Радио „Фокус“ – Велико Търново. Тя посочи, че по приоритетна ос 1 „Устойчиво и интегрирано градско развитие“ са сключени 23 договора на стойност 153 млн. лева. \r\nВ обхвата на  приоритетна ос 2 „Регионална образователна инфраструктура“ попадат само две общини от региона – община Тутракан и община Севлиево. Те имат сключени 8 договори на стойност от около 15 млн. лева. По приоритетна ос 3 „Регионална здравна инфраструктура“ са сключени четири договора за приблизително 4 млн. лева. По приоритетна ос  5 „Регионална и социална инфраструктура“ вече има сключени три договори за 834 000 лева. По приоритетна ос 8 „Техническа помощ“са сключени девет договора на стойност 1 150 000 лева. \r\nТамара Кулева посочи, че до този момент изплатените на бенефициентите средства са 48 млн. лева, по общо 36 получени искания за възстановяване на сумите.\r\nНадежда КРЪСТЕВА", "date": "2017.12.12", "title": "Тамара Кулева, МРРБ: 47 договора на обща стойност 176 млн. лева са сключили общините от Северен централен регион по ОП „Региони в растеж“"}
{"url": "http://www.focus-news.net/news/2017/12/12/2466531/afp-mandatat-na-yens-stoltenberg-kato-generalen-sekretar-na-nato-be-udalzhen-do-2020-godina.html", "text": "Във вторник мандатът на Йенс Столтенберг като генерален секретар на НАТО бе удължен до 2020 година, предава AFP, като се позовава на общо официално становище направено от страните членки на организацията. Според съобщението, 29-те държави имат „пълно доверие“ в норвежкия политик, като от своя страна Столтенберг заяви, че е „поласкан и благодарен“.  Цанко Цолов", "date": "2017.12.12", "title": "AFP: Мандатът на Йенс Столтенберг като генерален секретар на НАТО бе удължен до 2020 година"}
{"url": "http://www.focus-news.net/news/2017/12/12/2466532/vks-nalozhi-nakazanie-ot-3-godini-i-4-mesetsa-zatvor-na-georgi-yavashev-prichinil-smartta-na-peshehodets-s-avtomobil-shofirayki-s-previshena-skorost-sled-upotreba-na-kanabis.html", "text": "Върховният касационен съд (ВКС) наложи ефективното наказание  от 3 години и 4 месеца „лишаване от свобода“ на Георги Явашев, който при катастрофа причинил смъртта на пешеходец по непредпазливост, управлявайки автомобила след употреба на канабис  и с превишена скорост. Това съобщиха от пресцентъра на Апелативна прокуратура-Бургас.\r\nПо внесен обвинителен акт на Окръжна прокуратура – Бургас и след три осъдителни акта, ВКС наложи ефективно наказание от 3 г. и 4 м. „лишаване от свобода“ на  Георги Явашев (на 23 г. от гр. Бургас). Той е осъден за това, че на 29 ноември 2015 г., около 16.40 часа, на главната алея в к. к.“Слънчев бряг“, общ. Несебър, област Бургас, в района на Т-образно кръстовище до магазин „Перла“ и ресторант „Чучура“ при управление на лек автомобил в посока от гр. Несебър към центъра на к. к. „Слънчев бряг“, е нарушил правилата за движение, като управлявал автомобила със скорост от 79 км./час (при позволена 50 км./час), при което приближавайки към пешеходна пътека обозначена с пътна маркировка не пропуснал преминаващия по нея Димитър Д. и не спрял, с което по непредпазливост причинил смъртта му, като деянието е извършено след употреба на високорисково наркотично вещество и на пешеходна пътека.\r\nНа осъдения е наложено и наказание от 5 г. „лишаване от право да управлява МПС“.\r\nОт прокуратурата припомнят, че Окръжен съд – Бургас е наложил на подсъдимия ефективно наказание „лишаване от свобода“  от 2 г. и 8 м. и 4 г. „лишаване от право да управлява МПС“. Тези наказания са увеличени от по-висшата съдебна инстанция и потвърдени от ВКС. \r\nНа 29 ноември 2015 г. след обяд Георги Я. управлявал моторно превозно средство – лек автомобил „Ситроен“ в посока от гр. Несебър към центъра на к.к. „Слънчев бряг“,област Бургас. Около 16.40 часа автомобила наближил Т-образно кръстовище на главната алея в к.к. “Слънчев бряг“ до магазин „Перла“ и ресторант „Чучура“. Подсъдимият се движел в дясната лента на пътя, който в този участък бил с обща ширина 10 метра и се състоял от три ленти за движение - две по посоката му на движение и една в обратна посока (гр. Несебър). Асфалтовата настилка била суха и без неравности.\r\nВ този момент пешеходците Димитър Д. и неговата съпруга предприели пресичане на пътя по пешеходната пътека, като се движели отляво-надясно спрямо посоката на движение на автомобила. Двамата слезнали от разделителния остров, на който се намирали и стъпили на пътното платно. Изчакали да премине лек автомобил, движещ се в най-лявата лента (в посока на движение гр.Несебър) и продължили напред. Пресекли тази лента за движение и навлезли в средната лента на движение. Двамата се огледали отново, при което забелязали движещия се срещу тях автомобил Ситроен“. Свидетелката останала на място, в средната част на пътя, а Димитър Д. продължил движението си напред по пешеходната пътека, като рязко ускорил ход.\r\nМеждувременно подсъдимият, който управлявал автомобила със скорост от около 79км./час, също възприел преминаването на пешеходците по пешеходната пътека, но независимо от това продължил движението си напред. Забелязвайки, че Димитър Д. не преустановява предвижването си, на разстояние на около 39.20 метра от пешеходната пътека задействал спирачната система на автомобила, извивайки волана косо в дясно. Въпреки предприетото спиране, направленията на предвижване на пешеходеца и моторното превозно средство се пресекли, което довело до сблъсък и смъртта на Димитър Д.\r\nПодсъдимият  е бил задържан от полицейските служители, тестван е за употреба на алкохол, като пробата била отрицателна. Направена му е била и кръвна проба, която е показала наличие на състави в кръвта, които се отделят като след употреба на канабис.\r\nРешението  на ВКС е окончателно.", "date": "2017.12.12", "title": "ВКС наложи наказание  от 3 години и 4 месеца затвор на Георги Явашев, причинил смъртта на пешеходец с автомобил, шофирайки с превишена скорост след употреба на канабис"}
{"url": "http://www.focus-news.net/news/2017/12/12/2466533/emiliya-rusinova-sgp-ako-bade-dokazana-vinata-na-daniel-mitov-i-hristo-angelichin-predvizhdanoto-nakazanie-e-lishavane-ot-svoboda-nad-5-godini.html", "text": "Ако бъде доказана вината на Даниел Митов и Христо Ангеличин, предвижданото наказание е лишаване от свобода над 5 години. Това заяви по време на брифинг Емилия Русинова – административен ръководител на Софийска градска прокуратура (СГП), предаде репортер на Агенция „Фокус“. „В днешния ден СГП внесе обвинителен акт в Специализираната прокуратура срещу Даниел Митов – бивш министър на външните работи и Христо Ангеличен – бивш зам.-министър на вътрешните работи. Деянието на Митов е престъпление по служба. Достигнали сме до извода, че значителните вредни последици са около 500 000 лв. По отношение на Ангеличин, деянието му е за безстопанственост. Размерът на щетите за МВР също са около 500 000 лв. Ако бъде доказана вината им, предвижданото наказание е над 5 години лишаване от свобода. И двете деяния са тежки престъпления“, обясни Русинова. \r\nПо думите й вчера СГП е внесла към СГС обвинителен акт срещу Антон Генов – директор на ОДБАБХ. „Налице са достатъчно категорични доказателства лицето да бъде предадено на съд за извършени от него престъпления по служба“, посочи тя. \r\nСГП е внесла и акт, с който се протестира срещу наредбата за гробищните паркове и погребална обредна дейност на СОС. „СГП е преценила, че тази наредба противоречи на закона, тъй като с нея се създава лицензионен и разрешителен режим, който единствено със закон би могъл да бъде въведен“, допълни Русинова. \r\nВъв връзка с изказването на премиера Бойко Борисов, че в парламента има наркотрафиканти, прокурорът уточни, че министър-председателят е бил призован в СГП и са снети обяснения по случая. \r\nЛюба АЛЕКСИЕВА", "date": "2017.12.12", "title": "Емилия Русинова, СГП: Ако бъде доказана вината на Даниел Митов и Христо Ангеличин, предвижданото наказание е лишаване от свобода над 5 години"}
{"url": "http://www.focus-news.net/news/2017/12/12/2466534/gerb-uchastva-v-obuchenie-na-instituta-robart-shuman-v-rumanskiya-grad-kluzh.html", "text": "ГЕРБ участва в обучение на Института „Робърт Шуман“ на тема „Миграция, информационни технологии и Европейската народна партия“, организирано съвместно с Центъра за европейски изследвания „Вилфрид Мартенс“ и румънската академия „Кош Кароли“. Това съобщиха от пресцентъра на партията. Събитието се проведе в Клуж, Румъния, а ГЕРБ бе представен от ръководителя на Международния отдел София Цветкова и ИТ експерта Стоян Георгиев.\r\nОбучението включваше редица теми, свързани с политическата комуникация по въпросите на миграцията и миграционната политика, като даде възможност за обмен на опит и добри практики между участниците. „Като част от общото политическо семейство на Европейската народна партия, трябва заедно да търсим начини за справяне с популистките дискури по темата миграция,“ каза Цветкова. „Новите технологии ни предоставят инструментите за директна комуникация с гражданите, както в страната, така и с националните ни диаспори в чужбина. По този начин можем да ги включим в процеса на формиране на политиките в сектора,“ допълни Георгиев.\r\nВ рамките на двудневното обучение участниците имаха възможност за обмен на мнения с Гарет Хам - директор стратегии към Good Rebels Co. във Великобритания, Питър Нордхьок - лектор от холандския Християндемократически съюз, Самвел Фарманиян - депутат в арменския парламент и Балин Порксалми - изпълнителен директор на Демократическия съюз на унгарците в Румъния.", "date": "2017.12.12", "title": "ГЕРБ участва в обучение на Института „Робърт Шуман“ в румънския град Клуж"}
{"url": "http://www.focus-news.net/news/2017/12/12/2466535/eso-privleche-bezvazmezdno-finansirane-ot-blizo-520-hilyadi-leva-za-povishavane-na-energiynata-efektivnost.html", "text": "Електроенергийният системен оператор (ЕСО) подписа договор за изпълнение на широкомащабна програма по енергийна ефективност с безвъзмездна помощ от Оперативна програма „Иновации и конкурентоспособност“ 2014-2020, съобщиха от пресцентъра на ЕСО. Близо 520 хиляди лева безвъзмездно финансиране ще бъдат предоставени по програмата за прилагане на мерки за енергийна ефективност в 273 обекта на дружеството, което е 44% от приемливите разходи по проекта. \r\nПрограмата за енергийна ефективност се базира на препоръчани в енергиен одит 274 енергоспестяващи мерки, водещи до намаляване на крайното енергийно потребление на ЕСО с 5 085 654 kWh/годишно. Три основни пакета от мерки ще бъдат реализирани по проекта. \r\nПървият пакет е доставка и монтаж на нови високоефективни LED осветителни тела, необходими за цялостна модернизация и реконструкция на съществуващите системи за външно изкуствено осветление в 273 подстанции в страната. Това ще доведе до спестяване на енергия в размер на 4 485 495 kWh/годишно и намаляване на емисиите на парникови газове с 3 673,62 тона СО2 екв/год. \r\nВторият пакет включва доставка, монтаж и въвеждане в експлоатация на нова система за оползотворяване на отпадна топлина от съществуващи автотрансформатори в подстанция Пловдив за отопление на пет промишлени сгради. Реализацията на мярката ще доведе до спестяване на енергия в размер на 612 399 kWh/годишно и намаляване на емисиите на парникови газове с 218,75 тона СО2 екв/год.\r\nТретият пакет е насочен към въвеждане и сертифициране на система за енергиен мениджмънт БДС EN ISO 50001/EN ISO 50001 за осигуряване на устойчивост на направените инвестиции и реализиране на нови мерки за енергийна ефективност в дружеството. \r\nПо време на изпълнението на проекта ще бъде приложен и набор от мерки за осигуряване на визуализация и публичност на полученото финансиране от ЕС и на постигнатите резултати по отношение на енергийна ефективност и намаляване емисиите парникови газове.", "date": "2017.12.12", "title": "ЕСО привлече безвъзмездно финансиране от близо 520 хиляди лева за повишаване на енергийната ефективност"}
{"url": "http://www.focus-news.net/news/2017/12/12/2466536/tamara-kuleva-mrrb-nyakolko-novi-protseduri-po-op-regioni-v-rastezh-predstoi-da-badat-obyaveni-prez-2018-godina.html", "text": "Няколко нови процедури по ОП „Региони в растеж“ 2014 – 2020 предстои да бъдат обявени през 2018 година. Това съобщи по време на заседание на Регионалния съвет за развитие на Северен централен регион Тамара Кулева, началник на Отдел „Северен централен район“ в Министерството на регионалното развитие и благоустройство (МРРБ), предаде репортер на Радио „Фокус“ – Велико Търново. Едната процедура е „Подкрепа за енергийна ефективност в опорните центрове в периферните райони“ по приоритетна ос 2. Ресурсът е 34 млн. лева. Тамара Кулева обясни, че  този път проектните предложения ще бъдат избрани чрез подбор, а не чрез директно предоставяне на безвъзмездна финансова помощ. Тя съобщи, че  по приоритетна ос „Регионална социална инфраструктура“ ще бъде обявена  процедура в подкрепа на деинституционализацията  на възрастните хора с увреждания. По тази процедура директно ще бъдат предоставени 42 млн. лева. По приоритетна ос „Регионален туризъм“ ще се финансират проекти за развитие на туристически атракции, като безвъзмездната финансова помощ, предоставена от страна на оперативната програма е 98 млн. лева.\r\nТамара Кулева съобщи, че са обявени общо 12 процедури за безвъзмездна финансов помощ. Средствата за около 2,3 млрд. лева, което е 78% от бюджета на оперативната програма. Сключените договори  за безвъзмездна финансова помощ са 425, като те са на стойност приблизително около 2 млрд. лева,или 65% от бюджета на програмата. Реално платени средства по изпълнение на проектите са около 410 млн. лева, или около 21% от договорените средства по програмата. Верифицираните средства са около 150 млн. лева, което е около 7-8% от бюджета на програмата. „Това лято изпълнението на строителните работи по сключените договори беше в много интензивен етап. Предстои актуването от бенефициентите на това, което е приключило, и подаване на искания за плащане, за да бъдат възстановени средствата на нашите бенефициенти. До средата на 2018 година трябва да се изпълняват междинни цели, както от страна на бенефициентите, така и от страна на оперативната програма. Така че ни предстои един много интензивен период“, посочи Тамара Кулева.\r\nНадежда КРЪСТЕВА", "date": "2017.12.12", "title": "Тамара Кулева, МРРБ: Няколко нови процедури по ОП „Региони в растеж“ предстои да бъдат обявени през 2018 година"}
{"url": "http://www.focus-news.net/news/2017/12/12/2466537/predsedatelyat-na-parlamentarnata-komisiya-po-otbrana-gen-konstantin-popov-se-sreshtna-s-komendanta-na-kolezha-na-nato-po-otbrana-gen-leytenant-kristin-uaytkros.html", "text": "Председателят на парламентарната Комисия по отбрана и народен представител от ГЕРБ-Пловдив област ген. Константин Попов се срещна с коменданта на Колежа на НАТО по отбрана ген.-лейтенант Кристин Уайткрос. Това съобщиха от пресцентъра на ПП ГЕРБ. В Колежа на НАТО по отбрана в Рим се подготвят офицери на оперативно стратегическо ниво за ръководни длъжности в НАТО и щабовете по отбраната на страните – членки.\r\n“За мен е удоволствие да Ви посрещна не само като комендант на Колежа на НАТО, а и като генерал от Кралските канадски военновъздушни сили\". С тези думи ген. Попов започна срещата, а впоследствие запозна коменданта с дейността и основните приоритети на Комисията по отбрана. “Основната задача на Комисията е да участва във формирането и съдейства за провеждането на отбранителната политика на Република България. А основните приоритети са свързани със законодателната дейност по усъвършенстване на доктриналната база на Въоръжените сили и подобряване на финансовата осигуреност на отбраната. Переспективата е достигането на 2% от БВП до 2024 г.\", уточни депутатът.\r\nГен.-лейтенант Кристин Уайткрос беше запозната и с бюджетната рамка за\r\n2018 г., както и с отделените от правителството 397 млн. лв. за стартиране на модернизационните проекти на БА.\r\nОт своя страна комендантът на Колежа запозна ген. Попов с дейността и подготовката на курсистите за заемане на длъжности на стратегическо ниво в структури на НАТО и националните щабове. Комендант Уайткрос изрази надежда, че повече български офицери ще преминат обучение в Колежа и сподели своята подкрепа за дейностите, които предстоят на България по посока на модернизация на армията и увеличаване на средствата за нея.", "date": "2017.12.12", "title": "Председателят на парламентарната Комисия по отбрана ген. Константин Попов се срещна с коменданта на Колежа на НАТО по отбрана ген.-лейтенант Кристин Уайткрос"}
{"url": "http://www.focus-news.net/news/2017/12/12/2466538/gi-verhodsted-deyvid-deyvis-podkopa-doverieto-na-evropeyskiya-sayuz-kam-velikobritaniya.html", "text": "Коментарът на главния преговарящ за Брекзит от страна на Великобритания Дейвид Дейвис, според който „бракоразводната сметка“ между ЕС и Лондон може да не бъде платена ако не се  договори търговско споразумение, е подкопал доверието на Брюксел към Великобритания. Това отбеляза координаторът на Европейския парламент за Брекзит Ги Верховстад във вторник, пише вестник Guardian.\r\nЗаявлението на Дейвис бе направено в неделя, по време на интервю за BBC. По думите му, постигнатата договорка между британския премиер Тереза Мей и председателя на Европейската комисия Жан-Клод Юнкер не е юридически обвързваща. Въпреки по-късните критиките на преговарящия към медиите заради „преиначаване“ на изречените от него думи, Верховстед отбеляза, че след интервюто на Дейвис, ЕС ще заеме по-твърда позиция спрямо Брекзит.  Цанко Цолов", "date": "2017.12.12", "title": "Ги Верходстед: Дейвид Дейвис подкопа доверието на Европейския съюз към Великобритания"}
{"url": "http://www.focus-news.net/news/2017/12/12/2466539/spored-konpi-parite-na-ivo-prokopiev-sa-s-yasen-proizhod-koyto-obache-e-nezakonen-prokopiev-darzhavna-institutsiya-se-izpolzva-kato-instrument-za-represiya.html", "text": "Комисията за отнемане на незаконно придобито имущество (КОНПИ) даде пресконференция във връзка със запора на имуществото на Иво Прокопиев, членовете на неговото семейство и контролираните от него дружества, предаде репортер на Агенция „Фокус“. Председателят на КОНПИ Пламен Георгиев обясни:  „14 млн. са несъответствията, които установихме за физическото лице Иво Прокопиев – те са с ясен произход, който обаче е незаконен. За да бъдат установени тези несъответствия, комисията трябваше да провери продажбата на имуществото в период за 10 г. (2007 – 2016 г.) и най-вече това на фирмата „Каолин“, продадена на германска фирма за 150 млн. лева. Подчертавам, че тази сума не касае несъответствието на физическото лице Иво Прокопиев, тъй като те са собственост на контролирано от него дружество“. Той уточни, че комисията не разследва престъпление. „Това е гражданска конфискация. Ние проверяваме източника на доходи – т.е. източника на всеки един приход, за да кажем той дали е законен или не“, обясни той и уточни, че Иво Прокопиев има изключително много друго имущество, но то е законно и комисията няма претенции върху него.\r\n„Абсолютно всички законни доходи на г-н Прокопиев сме ги сметнали, не сме запорирали медии, спазвали сме закона и решението на съда. Оттук нататък обвиняемото лице трябва да обясни откъде има законни доходи и проверката се прекратява, но ако не успее да направи това в рамките на три месеца, влиза в съда и трябва незаконно придобитото имущество да бъде отнето“, каза Георгиев и коментира, че по време на проверките е имало теч на класифицирана информация, който предстои да бъде проверен от ДАНС. „Очевидно проверяваното лице е знаело, че се проверява, което е грубо нарушение на закона“, каза той.\r\nИванка Начева –един от инспекторите от КОНПИ, работили по преписката, - уточни, че проверката на доходите и разходите на проверяваното лице обхваща период от 10 години. „Анализирали сме огромен обем банкови движения на Иво Прокопиев, членовете на неговото семейство и контролираните от него дружества. Комисията не е извършвала проверка на нито едно имущество, придобито от лицето по време на проверката. Не сме пропускали нито един законов доход“, обясни тя. Начева уточни, че цената на иска, който ще бъде предявен в съда, е 199 млн. лева и е формирана от суми и продажба на имущества, за които не е установен законен източник на доход“, коментира инспекторът.\r\nЗапорираните мерки на КОНПИ включват: Запор на дялове и акции от капитала на 40 дружества (пряко и непряко контролирани от Иво Прокопиев); Запор на банкови сметки с титуляр Иво Прокопиев; възбрана на недвижим имот собственост на Иво Прокопиев и Галя Прокопиева, ходящ в гр. Созопол. Местност „Буджака“.\r\nСлед пресконференцията на КОНПИ такава даде и бизнесменът и съиздател на „Капитал\" и „Дневник\" Иво Прокопиев, който заяви, че сме свидетели на това как една държавна институция се използва като бухалка и като инструмент за репресия. „Целта на всички тези атаки, които продължават от 2009 г. насам, е да бъде подчинена позицията на две от малкото останали независими медии в България. Това, което наричаме‚ гражданска конфискация“ по мое мнение е един инструмент, попаднал в ръцете на корумпирана власт, опасност към цялото ни общество. Нищо от това, което КОНПИ твърди, не е вярно“, обясни Прокопиев. „Цялата теза на комисията е изградена върху едно несъществуващо невярно твърдение - че сделката за „Каолин“ е незаконна и е начин за заобикаляне на закона. Но тя е законна и това е установено по законен ред. Има влязла в сила присъда от 2014 г. и всички мними несъответствия в доходите, за които КОНПИ твърди, бих определил като дребни мошеничества, целящи да предизвикат публичен натиск и стрес и смут в дейността на „Икономодеия“ и групата от фирми, които аз ръководя и което подкрепят икономически съществуването на независими издания“, добави той и допълни, че  този казусът показва в най-общ план как действа един такъв натиск. \r\n„Обвинението е жалко и има за цел да задейства машината на КОНПИ, която видимо е доста по-дейна в нейната репресивна същност. В още по-широк план мисля, че сме свидетели на безпрецедентна злоупотреба с власт, която засяга базови права на българските граждани – правото на свободно слово, правото на елементарна равнопоставеност пред закона на двете страни в един процес и грубата заплаха за атентат на правото на собственост на българските граждани“, каза още Иво Прокопиев.\r\n„Искам дебело да подчертая, че няма абсолютно никакви разминавания между приходи и придобито имущество. Това беше проверено при проверки по време на правителството на Орешарски. Направен ни беше ежедневен паричен поток от 2007 до 2013 г., в който имаше констатиран от данъчните голям излишък, а през следващите три години има дори още по-голям излишък. КОНПИ има голяма аритметична неграмотност. Аз съм може би единственото физическо лице, на което двама прокурори са налагали пълна данъчна проверка. Това, което виждаме при проверките на КОНПИ, е, че това е една институция, която се държи като мутра“, коментира той. По думите му проблемът е, че в парламента няма силна политическа опозиция, което прави независимите медии много изкушителна цел, за да бъдат завладени. „Държавата използва цялата си мощ да опита да разруши островите на независимост, които са останали в обществото“, поясни Прокопиев.", "date": "2017.12.12", "title": "Според КОНПИ парите на Иво Прокопиев са с ясен произход, който обаче е незаконен, Прокопиев – „държавна институция се използва като инструмент за репресия“"}
{"url": "http://www.focus-news.net/news/2017/12/12/2466541/plovdiv-koledari-shte-obikalyat-kashtite-v-karlovskoto-selo-karavelovo-i-tazi-godina.html", "text": "Коледари ще обикалят къщите в карловското село Каравелово и тази година. Това съобщи в предаването „Часът на Карлово” на Радио „Фокус”- Пловдив Дора Шопова, секретар на читалището. Традицията е стара, но е била прекъсната, а през 2015 година е възстановена отново. „Нашите коледари, които са около 35 души, се разделят на две групи, за да имат възможност да обиколят цялото село. Започват вечерта на 24 декември, вървят по всички къщи, за да дадат благословията си за здраве, за берекет”, разказа Шопова. Във всеки един дом те се посрещат с питка, с пуканки, с домашни суджуци, черпят се с червено вино. Коледарите пеят песни за здраве, а в зависимост от това дали в семейството има мома, или ерген, се изпълняват специални автентични песни. Репертоарът се черпи от двете издадени книги с истории за село Каравелово. Мъжете и момчетата се събират предварително на репетиции и заучават песните, които изпълняват. Коледарите са на възраст от 8 до 75 години. „Хората сами поискаха да се възроди тази традиция”, каза още Шопова. „Казваха: какво е Коледа без коледари. И реално е така. Всички очакват с нетърпение, когато седнат на масите да дойдат коледарите, да ги поздравят, да изпеят някоя песен и така празникът и да е малко по-различен, вместо да стоят само пред телевизора”, добави Дора Шопова.\r\nОбичаят Коледуване в Каравелово е стар. Той е съществувал до 70-те години, а след това е бил прекъснат. Сдружение „Любен Каравелов“ осигурява костюмите на коледарите. „Имаме няколко момичета, които могат да шият и изработиха през 2015 г. наметалата на коледарите и шапките. Абсолютно всичко сме приготвили ние, съхраняваме ги и ги даваме на коледарите, след което отново ги прибираме за следващата година”, каза още Дора Шопова. Коледарите тръгват по къщите, за да раздават благословията си след общоселския празник на центъра на селото и посрещането на Дядо Коледа и Снежанка.\r\nЦветана ТОНЧЕВА", "date": "2017.12.12", "title": "Пловдив: Коледари ще обикалят къщите в карловското село Каравелово и тази година"}
{"url": "http://www.focus-news.net/news/2017/12/12/2466542/bivshiyat-darzhaven-sekretar-na-sasht-dzhon-keri-pozor-e-otsastvieto-na-vashington-ot-sreshtata-za-klimata-v-parizh.html", "text": "Отсъствието на САЩ от срещата на върха за климата \"Една планета\", която се състои в Париж във вторник, е „позор“, според бившия американския държавен секретар Джон Кери, предава AFP. \r\n„Много разочароващо е, всъщност повече от разочароващо, позор е“, заяви Кери пред репортер на агенцията в кулоарите на срещата. \r\nОколо 60 световни лидери и стотици министри, природозащитници и представители на компании се събраха във френската столица за събитието, което отбелязва втората годишнина от подписването на Парижкото споразумение за климата. По-рано тази година американският президент Доналд Тръмп оттегли САЩ от споразумението, заради което бе критикуван от редица лидери.  Цанко Цолов", "date": "2017.12.12", "title": "Бившият държавен секретар на САЩ Джон Кери: Позор е отсъствието на Вашингтон от срещата за климата в Париж"}
{"url": "http://www.focus-news.net/news/2017/12/12/2466543/pernik-v-nov-klub-shte-se-pomeshtava-sayuzat-na-invalidite-v-grada.html", "text": "В нов клуб ще се помещава Съюзът на инвалидите в Перник от 1 януари следващата година, съобщиха от пресцентъра на Община Перник. Хубавата новина каза кметът Вяра Церовска на празника на хората с увреждания, който започна с едноминутно мълчание в памет на загиналите край село Микре. \r\n„Аз не съм Дядо Коледа, но съм човек, който си държи на думата и от началото на следващата година ще имате този клуб, за който мечтаете. Направили сме всички процедури и възможности, за да бъдете на първия етаж, да имате широко и свободно помещение, да може да се чувствате така, както вие желаете“, сподели кметът и пожела весели празници на всички, да бъдат здрави и да има много любов в домовете им.\r\nНовият клуб ще се помещава на първия етаж в Спортния тотализатор в града. Там членовете на организацията ще могат да провеждат срещи с приятелите си от цялата страна и да организират събития, които ще ги карат да се чувстват щастливи.\r\nЖестът на градоначалника беше бурно аплодиран и изказана специална благодарност от името на цялата организация в лицето на техния председател Анита Тараланска. Тя не скри вълнението си и каза с усмивка, че кметът за пореден път е изпълнил това, което им е било обещано.", "date": "2017.12.12", "title": "Перник: В нов клуб ще се помещава Съюзът на инвалидите в града"}
{"url": "http://www.focus-news.net/news/2017/12/12/2466544/rabotodateli-i-sindikati-ochakvano-ne-postignaha-konsensus-po-otnoshenie-na-noviya-razmer-na-minimalnata-zaplata-ot-dogodina.html", "text": "Работодатели и синдикати очаквано не постигнаха консенсус по отношение на новия размер на минималната заплата от догодина. Това стана ясно по време на последния за годината Национален съвет за тристранно сътрудничество, предаде репортер на Агенция „Фокус“. След края на заседанието вицепремиерът Валери Симеонов обобщи, че от приетите в плана 6 точки по четири е бил постигнат пълен консенсус, което по думите му е много добър резултат. „Добър край на годината и надявам се добро начало за следващата“, каза Симеонов. Точките, по които представителите на правителството, синдикатите и работодателите са на едно мнение са: Проектът на решение по предложение на НС за ратифициране на конвенция 131 за определяне на минималната работна заплата; Проектът за постановление за изменение на Наредбата за отпускане и изплащане на парично обезщетение за безработица; Проектът за постановление на МС за изменение и допълнение на наредбата за пенсиите и осигурителния стаж, както и Програмата на Република България за Председателството на съвета на ЕС. \r\nКакто се очакваше по Проекта за нов размер на минималната работна заплата не беше постигнато съгласие.  Въпреки това министърът на труда и социалната политика Бисер Петков потвърди, че от догодина тя ще бъде 510 лева месечно. Той отбеляза, че според разчетите, когато от 510 лв. се приспаднат данъкът и осигурителните вноски, се получава 397 лв, което вече е по-високо от определения праг на бедност - 327 лева. \r\nПредседателят на Асоциацията на индустриалния капитал в България (АИКБ) Васил Велев заяви, че от работодателите не подкрепят проекта, тъй като разликата между средната и минималната заплата ще бъде прекалено малка. „Ще се получи съотношение над 51% минимална към средна заплата. В ЕС това съотношение е 42-43%. По този начин ще се заличи неквалифицирания труд и средноквалифицирания труд и ще се демотивират хората да повишават квалификацията си, защото ще получават едно и също възнаграждение. Това не е добре за икономиката“, обоснова се той.\r\nНа това президентът на КТ „Подкрепа“ Димитър Манолов отговори: „Хубавото на икономиката е, че не е наука. На база на едни и същи цифрени данни могат да бъдат направени абсолютно противоположни изводи. Очевидно е, че по тема като тази не можем да стигнем до съгласие. На мен ми омръзна вече 23-24 години да слушам едни и същи работи и да говоря едни същи работи по въпроса специално за минимална работна заплата“. Манолов все пак изрази задоволство, че постигнат успех по отношението на ратификацията на Конвенция 131 на Международната организация на труда за определяне на минималната работна заплата. „Нашите над 20-годишни усилия за ратификация конвенцията най-накрая започват да се увенчават с успех. Ние също имаме своите критики и нашите съображения бяха сходни на тези на работодателите, но от обратната страна – поради това, че години наред неолибералните правителства задържаха ръста на минималната работна заплата или я замразяваха. На нас ни се струваше, че тази конвенция ще ни помогне да отлепим, на тях сега им се струва, че прекалено бързо нараства“, обобщи Манолов. \r\nПо време на тристранния съвет консенсус не бе постигнат и по отношение на спешните мерки за финансиране на просрочени задължения на общинските болници. Тъй като от страна на Министерството на финансите нямаше представители, вицепремиерът Симеонов пое ангажимент да ги запознае със стенограмата и да изиска писменото им становище. \r\nВесела ПЕТРОВА", "date": "2017.12.12", "title": "Работодатели и синдикати очаквано не постигнаха консенсус по отношение на новия размер на минималната заплата от догодина"}
{"url": "http://www.focus-news.net/news/2017/12/12/2466545/dobrich-priklyuchil-e-savmesten-proekt-aktivni-zaedno-s-partnyor-obshtinata.html", "text": "Приключил е съвместен проект „Активни заедно“, в който партньори са частна фирма за осигуряване на трудова заетост и Община град Добрич, предаде кореспондентът на Радио „Фокус” – Варна. Ролята на Общината в съвместните дейности е била да осигури работни места на младежите, преминали през курс за професионална квалификация, като част от дейност „Субсидирана заетост“. В нея са се включили успешно 11 младежи, получили възможност да работят като „Работник в озеленяването“ и да упражняват придобитата професия за период от 6 месеца. Предвид целта на програмата, част от идентифицираните лица са можели да се върнат обратно в образователната система или да се включат в заетост, която не е част от субсидираната такава по проекта. Двама от идентифицираните бенефициенти са били мотивирани да се върнат обратно в училище, за да завършат своето образование, а 22 лица от идентифицираните 54 са се включили на първичния пазар на труда като са започнали работа в частни фирми в страната. Първата стъпка в дейностите е била откриване и подбор на младежи да бъдат обхванати в работата по проекта. Консултинг за откриване и идентифициране на младежите са били ромските медиатори, работещи в Община град Добрич. Втората стъпка са били мотивационните обучения за активно търсене на работа. По време на тези обучения бенефициентите са придобили умения за представяне пред работодател, научили са се как да подготвят самостоятелно документи за кандидатстване за работа, как да се представят успешно на интервю за наемане на работа, също и как да направят реалистична самооценка на знанията и способностите си. „Аз бих искала да споделя, че това е един от най-трудните и мъчителни проекти, в който си партнираме. Защото тези младежи де факто ги има, те са сред нас, но е много труден достъпът и комуникацията с тях. Изключително много ни помогнаха ромските медиатори в Младежкия център и ние си направихме и аз лично за себе си извода, че трябва все повече да разчитаме на тяхната подкрепа и на тяхното внедряване и тяхната комуникация с младежите в своята общност, защото би било немислимо постигането на този резултат. Не успяхме да постигнем максимално целите си, които бяхме заложили в проектното предложение, но така или иначе направихме първата крачка и опита. Стигнахме до тези хора, говорихме, че е необходимо да се върнат на учебните скамейки. Много от тях са неграмотни и е много тъжно, че не можеш да достигнеш до човека и да го аргументираш и да му покажеш, че той би могъл да намери своето място на пазара на труда. Ромските медиатори оказаха изключително голяма подкрепа и аз мисля, че днес тези деца, които успяхме да активираме и към момента те са активни, ще останат такива и поне целите за тях ще бъдат постигнати – да бъдат активни и наистина интегрирани на пазара на труда. Смятам, че всички трябва да работим за тази интеграция, защото само инцидентно, само защото си си поставил някакви мерки и дейности, които трябва да изпълниш по проекта, не е достатъчно. Това е само един проект, едно отчитане и ако тези хора ги забравим и не продължим да работим, няма да има никакъв смисъл като траен, краен резултат“, това каза зам.-кметът „Икономическо развитие и европейски фондове“ в Община Добрич Росица Йорданова. \r\nЖулиета НИКОЛОВА", "date": "2017.12.12", "title": "Добрич: Приключил е съвместен проект „Активни заедно“ с партньор Общината"}
{"url": "http://www.focus-news.net/news/2017/12/12/2466546/zamestnik-ministar-desislava-ahladova-shte-se-sreshtne-s-predstaviteli-na-npo.html", "text": "Зам.-министър Десислава Ахладова ще се срещне утре, 13 декември в 13.00 часа, с представители на неправителствени организации за да обсъди с тях пререгистрацията на юридическите лица с нестопанска цел, която ще стартира от януари 2018 г. Това съобщиха от пресцентъра на Министерството правосъдието.", "date": "2017.12.12", "title": "Заместник-министър Десислава Ахладова ще се срещне с представители на НПО"}
{"url": "http://www.focus-news.net/news/2017/12/12/2466547/emsc-zemetresenie-s-magnitud-ot-59-po-skalata-na-rihter-e-useteno-v-iztochnata-chast-na-iran.html", "text": "Земетресение с магнитуд от 5,9 по скалата на Рихтер е усетено в източната част на Иран около 12:15 часа на обяд местно време, съобщават от Европейския средиземноморски сеизмологичен център. По данни на агенцията, трусът първоначално е бил слаб, като се е усилил постепенно за около 15 секунди. Епицентърът на земетресението е регистриран на около 50 километра от град Керман. Последвали са няколко вторични труса, но към момента не се съобщава за жертви. \r\nСпоред Иранския сеизмологичен център, земетресението е било със сила от 6,2 по скалата на Рихтер.  Цанко Цолов", "date": "2017.12.12", "title": "EMSC: Земетресение с магнитуд от 5,9 по скалата на Рихтер е усетено в източната част на Иран"}
{"url": "http://www.focus-news.net/news/2017/12/12/2466548/ministar-valentin-radev-za-nas-e-mnogo-vazhna-solidarnostta-na-obshtestvoto-kam-detsata-na-zaginalite-i-postradalite-politsai-i-pozharnikari.html", "text": "Професията на полицаите и пожарникарите е сред най-благородните. Служителите на МВР имат важната задача да правят добро за другите, но дори и в мирно време са в риск - когато бдят за нашата сигурност, когато пазят границата, когато се противопоставят на природните стихии. Затова е важно да виждат солидарността на обществото към техните деца. С тези думи министърът на вътрешните работи Валентин Радев постави началото на коледното издание на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, съобщиха от пресцентъра на министерството. Инициативата се провежда за 14-а поредна година под патронажа на министъра на вътрешните работи, а началото й бе поставено от министър-председателя Бойко Борисов, докато заемаше най-висшата професионална длъжност в МВР – главен секретар, припомни министър Радев. На традиционното за инициативата коледно тържество вътрешният министър, заместниците му – Красимир Ципов, Милко Бернер и Стефан Балабанов, заместник-главният секретар на МВР главен комисар Георги Арабаджиев и ръководителите на ГДБОП, ГДНП, ГДГП, ГДПБЗН и СДВР се срещнаха с деца на свои колеги, отдали живота си в името на по-сигурна България. \r\nВалентин Радев отправи благодарности към всички поддръжници на кампанията за безкористния принос в годините на нейното съществуване: Заедно сътворихме значима традиция, която продължаваме с много грижа и внимание. Той пожела на децата здраве, светли празнични дни и ги окуражи в стремежа да бъдат достойни последователи на своите родители, завещали ни пример за доблест. \r\nС помощта на всички дарители, които засвидетелстват своята подкрепа чрез sms-и и финансови дарения, и на служителите на МВР, които ежемесечно даряват от заплатите си средства, до средата на тази година в рамките на кампанията бяха набрани повече от 50 000 лева. Министерството на вътрешните работи разпредели средствата между 97-те деца, които кампанията подпомага през 2017 г. – по сметките на всяко едно от тях е направен превод в размер на 700 лева. \r\nПред официалните гости и представителите на медии, който се присъединиха към коледното тържество в Академията на МВР, министърът на вътрешните работи представи клипа, специално изработен от Пресцентъра на МВР за Коледната кампания през 2017 г. \r\nДългогодишните верни приятели и поддръжници на кампанията на МВР отправиха към децата пожелания за късмет, сили и щастливи празници и ги зарадваха с подаръци и изненади. От името на „Технополис” и търговски партньори на компанията от цялата страна председателят на Съвета на директорите на „Видеолукс Холдинг” Тодор Белчев дари на 97-те деца ваучери на стойност 500 лева за пазаруване във всички магазини на веригата в страната. За девета поред година своята съпричастност към кампанията засвидетелства и „Билла България” ЕООД. От името на веригата Анита Миленова подари на всяко едно от децата ваучер за пазаруване на стойност 100 лева. \r\nОще от самото начало на благотворителната инициатива Министерството на вътрешните работи получава подкрепата на мобилните оператори. Чрез кратък номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom целогодишно се набират средства за кампанията. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2017.12.12", "title": "Министър Валентин Радев: За нас е много важна солидарността на обществото към децата на загиналите и пострадалите полицаи и пожарникари"}
{"url": "http://www.focus-news.net/news/2017/12/12/2466549/sport-pregovorite-na-arsenal-s-mesut-yozil-ne-sa-priklyuchili-nastoya-arsen-venger.html", "text": "Преговорите на Арсенал с Месут Йозил за подновяване на договора на германския нападател не са приключили, настоя Арсен Венгер. По този начин мениджърът на клуба опроверга информацията, появила се в някои английски медии, според която ръководството на отбора е представило последната си оферта пред нападателя, чието отхвърляне ще означава напускане на клуба от страна на Йозил. \r\nВенгер заяви, че преговорите продължават, като той ще се опита да задържи германския футболист от турски произход в отбора си.", "date": "2017.12.12", "title": "Спорт: Преговорите на Арсенал с Месут Йозил не са приключили, настоя Арсен Венгер"}
{"url": "http://www.focus-news.net/news/2017/12/12/2466550/ministar-neno-dimov-v-tarseneto-na-balans-otteglyam-promyanata-v-kontsesionniya-dogovor-za-ski-zona-bansko.html", "text": "Взех решение да оттегля внесения проекта на Министерски съвет за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, за „Ски зона Банско“.  Това каза министърът на околната среда и водите Нено Димов на брифинг във връзка с проекта за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“ за изграждане и експлоатация на „Ски зона с център гр. Банско“, предаде репортер на Агенция „Фокус“. „Направих всичко възможно да дам максимална публичност на проекта на кръгла маса, на която бяха разяснени всички аспекти на решението.  Целта беше  всички заинтересовани страни да се убедят, че натрупаният с години проблем с изграждането на втори лифт на ски зона Банско трябва да бъде решен“, обясни Димов. \r\nПо думите му този проблем има два аспекта – екологичен и икономически. „Винаги съм заявявал, че трябва да има баланс между тези два аспекта - опазването на природата и икономическото развитие“, каза още той.\r\n„Като министър на околната среда аз отговарям за спазване на екологичното законодателство. В конкретния случай режимите по това законодателство се определят в Плана за управление на Национален парк Пирин. Вторият лифт не може да се изгради, без да има промяна в плана.  Без такава промяна не може да се процедират евентуалните инвестиционни намерения за изграждане на спортни съоръжения, които да  бъдат подложени на всички оценки за въздействието върху околната среда“, допълни министърът.\r\n„Вторият аспект е по-скоро икономически и той се определя в концесионният договор за Ски зона Банско. Той трябва да бъде приведен в съответствие със законодателството. Припомням, че това е първият договор от този тип, подписан през далечната  2001 г. и има много несъвършенства в него, които трябва да бъдат прецизирани“, каза още Нено Димов.\r\n„Не желая да взимам решения на инат.  В търсенето на баланс оттеглям промяната в концесионния договор. Тя ще се гледа заедно с промяната в плана за управление на НП Пирин. Той е на обществено обсъждане до 22 декември. На следващо заседание ще внеса двете точки“, заяви министър Димов. \r\nЦветилена СИМЕОНОВА", "date": "2017.12.12", "title": "Министър Нено Димов: В търсенето на баланс оттеглям промяната в концесионния договор за „Ски зона Банско“"}
{"url": "http://www.focus-news.net/news/2017/12/12/2466551/afp-18-dushi-sa-raneni-sled-zemetresenieto-v-iztochen-iran.html", "text": "18 души са ранени след земетресението, което бе регистрирано в източната част на Иран по-рано във вторник, съобщава AFP, като се позовава на данни от местна национална медия. Няма информация за загинали. \r\nВследствие на труса няколко стари къщи са разрушени а занятията в училищата в региона са отменени. \r\nНа 12 ноември след силно земетресение в страната, усетено близо до границата с Ирак, над 600 души загинаха, като още хиляди бяха ранени, припомнят от агенцията.  Цанко Цолов", "date": "2017.12.12", "title": "AFP: 18 души са ранени след земетресението в Източен Иран"}
{"url": "http://www.focus-news.net/news/2017/12/12/2466552/dobrich-plavatelen-sad-e-nay-veroyaten-iztochnik-na-zamarsyavaneto-na-vodite-v-akvatoriyata-na-pristanishteto-v-balchik.html", "text": "Готови са резултатите от проверката от 24 ноември за оранжево петно в акваторията на пристанището в Балчик. Взета водна проба от района на пристанището е изследвана по показатели активна реакция (pH), БПК5, разтворен кислород, наситеност с кислород, азот амониев, азот нитратен, азот нитритен, ортофосфати като фосфор, нефтопродукти, метали, полициклени ароматни въглеводороди и летливи органични съединения. Това съобщиха от пресцентъра на Басейнова дирекция „Черноморски район“.\r\nОт анализираните основни физико-химични елементи за качество и специфични замърсители се установи влошено състояние съгласно наредбата за характеризиране на повърхностните води и стандарта за качество на околната среда по показателите разтворен кислород, наситеност с кислород, БПК5, амониев азот, нитритен азот, нитратен азот, ортофосфати като фосфор, желязо-разтворено, мед, арсен и цинк.\r\nНай-вероятен източник на замърсяването са битово-фекални води от плавателен съд и дейности по пребластиране на корпуса му с противообрастващи препарати. Басейновата дирекция „Черноморски район“ информира за резултатите Морска администрация за предприемане на действия по компетентност.", "date": "2017.12.12", "title": "Добрич: Плавателен съд е най-вероятен източник на замърсяването на водите в акваторията на пристанището в Балчик"}
{"url": "http://www.focus-news.net/news/2017/12/12/2466553/sled-trigodishna-pauza-atina-i-skopie-vazobnoviha-pregovorite-za-razreshavane-na-tnar-spor-za-imeto-obzor.html", "text": "В периода 11-12 декември в Брюксел се провеждат преговори между Атина и Скопие за разрешаване на т.нар. спор за името на Република Македония. Новият кръг от разговорите в белгийската столица преминава под ръководството на международния посредник на ООН в спора между двете съседни държави – Матю Нимиц.\r\nПреговарящите от македонска и от гръцка страна - Васко Наумовски и Адемантиос Василакис, придружени от  дипломати от външните министерства на двете страни, провеждат отделни срещи с Нимиц. Допуска се представители на Атина и Скопие да седнат на масата за преговори за съвместна среща – в зависимост от хода и атмосферата на разговорите. \r\nСрещата в Брюксел бе организирана след тригодишна пауза от последния кръг на разговорите, който бе проведен в Ню Йорк през 2014 г. След приключването му тогава дискусиите по проблема, който вече три десетилетия хвърля сянка на двустранните отношения между Гърция и Македония, бяха замразени. Надежда за стопяване на ледовете обаче има –  подобреният политически климат между двете страни направи възможно организирането на тази среща, която е част от усилията на ООН да помогне на двете страни да намерят жизнеспособно решение на спора за името, бе съобщено от пресслужбата на Нимиц в навечерието на преговорите. Наскоро външният министър на Гърция Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г. Коментарите по темата изобилстват в македонските медии.\r\nЕлектронното издание MКД отбелязва шеговито: „Снегът блокира вечерята на Нимиц с преговарящите в Брюксел“. От редакцията поясняват, че планираните за вечерните часове на понеделник срещи на Нимиц с делегациите на Скопие и Атина са били отменени, тъй като заради лошите метеорологични условия нито един от участващите в преговорите не е успял да пристигне навреме в Брюксел. Поради обилните снеговалежи на международното летище в белгийската столица бяха отменени стотици полети – както излитащи, така и кацащи, подчертава изданието. \r\n„Разговорите за името: Стопиха снега, но ще разбият ли леда?“, пита македонската редакция на Deutsche Welle в статия, посветена на провеждащите се в Брюксел преговори за разрешаване на спора между Атина и Скопие. \r\nМедията отбелязва, че разговорите са възобновени след тригодишно прекъсване и се водят от международния посредник на ООН Матю Нимиц – „без ново предложение, но с нов оптимизъм“.  „Мета“, Радио „Слободна Европа“, „24 Вести“, МРТ и редица други медии в Македония съобщават за началото на преговорите, като привеждат информация за планирания ход на разговорите в Брюксел. \r\nТова, което вълнува обаче най-много македонците, е дали ще бъде представено ново предложение за името на страната им. Позовавайки се на публикации в гръцките медии, държавната агенция „Макфакс“  съобщава, че макар към момента да няма постъпила официална информация за направени предложения за промяна на името, според гръцката телевизия „Стар“ на масата за преговори в Брюксел ще бъде представена идеята за „Нова Македония“.\r\nАгенцията привежда съобщението от пресслужбата на Нимиц, съгласно която подобряването на политическия климат е направило възможно представителите на Атина и Скопие да седнат на масата за преговори в опит да намерят решение на продължилия десетилетия наред спор.\r\nПо-рано гръцкият външен министър Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г. В тази връзка „Плюс Инфо“ припомня, че през последните месеци след смяната на властта в Македония, първите дипломати на Атина и Скопие проведоха редица срещи и си размениха визити в опит да намерят обща основа за разговори. Медията отбелязва, че в рамките на последната среща с колегите си от България, Румъния и Сърбия в Белград, гръцкият министър-председател Алексис Ципрас е подчертал, че решение на спора може да бъде намерено само при условие, че македонците се откажат от твърдението, че са единствени потомци на Александър Македонски. \r\n„Плюс Инфо“ обяснява, че въпросът за решаването на спора между Атина и Скопие ще бъде от ключово значение през следващата година, тъй като през 2019 г. ще се проведат серия избори – както в Гърция, така и в Македония, след тях – и такива за депутати в Европейския парламент. От македонска страна има желание за постигане на решение и конкретни резултати от преговорите още догодина, припомня медията думите на вицепремиера по евроинтеграцията Буяр Османи.\r\nВ Брюксел предстои пресконференция, на която ще стане ясно дали е подготвена почвата за решаването на спора в следващите месеци. Тереза Герова", "date": "2017.12.12", "title": "След тригодишна пауза - Атина и Скопие възобновиха преговорите за разрешаване на т.нар. спор за името (ОБЗОР)"}
{"url": "http://www.focus-news.net/news/2017/12/12/2466554/plovdiv-ministarat-na-kulturata-boil-banov-e-potvardil-angazhimenta-si-za-renoviraneto-na-kontsertnata-zala-v-grada.html", "text": "Министърът на културата Боил Банов е потвърди ангажимента си за реновирането на Концертната зала в Пловдив след среща, домакинствана от областния управител на Пловдив Здравко Димитров. Това съобщи за Радио „Фокус”-Пловдив Здравко Димитров. Министърът на културата е обещал, че ремонтът ще приключи в срок и пловдивчани ще могат да се радват на една съвременна концертна зала. Двамата са обсъдили и редица културни инициативи, по които ще координират усилията си.\r\nЗдравко Димитров е провел и среща със зам.- кмета на Пловдив по култура Александър Държиков, изпълнителния директор на Фондация „Пловдив 2019“ Кирил Велчев, Елица Василева от общинската фондация, зам.-областните управители Евелина Апостолова и Димитър Керин. Целта на разговора е била обсъждането и подписването на специален меморандум между Областна администрация – Пловдив и фондацията, с който се поставя началото на двустранно партньорство между двете институции в областта на културния обмен в областта. Споразумението ще даде възможност да се търсят начини за поощряване на културните мероприятия в района, които ще наситят с нови интересни фестивали и събития представянето на Пловдив като Европейска столица на културата през 2019 година. Представителите на Фондация 2019 са представили отворената покана за финансиране на проекти, инициирани от и за читалищата в Пловдив и региона, с направление „Читалища: общностно участие и иновации“. Поканата е насочена към целия Южен Централен район, който включва областите Пловдив, Смолян, Хасково, Кърджали и Пазарджик и в нея могат да кандидатстват, както читалищата в тези области, така и техни партньори, които са приготвили специално проекти по повода, заедно с тях и местните общности. Целта на програмата на Фондация 2019 е да поощрява най-разнообразни културни изяви и възможности за обогатяване на културния живот на тези общности, както и за развиване на социално предприемачество.\r\nОбластният управител подчерта, че връзката между институциите е от изключително важно значение, не само за успешното приключване на този проект, но и за оставянето на трайна следа в културното пространство на региона.\r\nЦветана ТОНЧЕВА", "date": "2017.12.12", "title": "Пловдив: Министърът на културата Боил Банов е потвърдил ангажимента си за реновирането на Концертната зала в града"}
{"url": "http://www.focus-news.net/news/2017/12/12/2466555/politsiyata-izdirva-42-godishen-izvarshitel-na-prestaplenie.html", "text": "Полицията издирва К. П. (42 г.) - с прякор Мраморския, за извършено от него престъпление на територията на столицата. Той е оказал яростна съпротива при задържането, ранил е единия от полицаите и е успял да избяга. До момента се укрива. Това съобщиха от пресцентъра на МВР.\r\nХората, които имат допълнителна информация за издирвания, могат да сигнализират на тел.112 или в най-близкото районно управление на МВР. \r\nАнонимността им е гарантирана!", "date": "2017.12.12", "title": "Полицията издирва 42-годишен извършител на престъпление"}
{"url": "http://www.focus-news.net/news/2017/12/12/2466556/afp-polska-televiziya-be-globena-vav-vrazka-s-otrazyavaneto-na-antipravitelstveni-protesti.html", "text": "Полската телевизия TVN24 получи глоба в размер на 1,5 млн. злоти (350 хил. евро) във връзка с отразяването на антиправителствени протести във Варшава, провели се през декември 2016 г., предава AFP. Според медийния регулатор, телевизията не е споменала, че проведените по това време митинги са били „незаконни“, като освен това медията е „призовала зрителите си да вземат участие“ в тях. \r\nОт телевизията, която е собственост на американска медийна компания, заявиха че ще обжалват глобата, и добавиха още, че санкцията е вследствие на необективен доклад.   Цанко Цолов", "date": "2017.12.12", "title": "AFP: Полска телевизия бе глобена във връзка с отразяването на антиправителствени протести"}
{"url": "http://www.focus-news.net/news/2017/12/12/2466557/svishtovska-studentka-e-pobeditel-v-konkurs-za-imenni-stipendii-na-fondatsiya-evrika.html", "text": "Беатрис Любенова – студент в магистърска програма „Финансов мениджмънт” при Стопанска академия „Димитър А. Ценов” е победител в тазгодишния конкурс за именни стипендии на Фондация „Еврика” в направление икономика. Свищовската студентка е отличена за постижения в овладяването на знания в областта на икономиката, на името на акад. Евгени Матеев. Беатрис е сред отличниците на Стопанска академия, дипломирали се през 2017 г. в ОКС „бакалавър” с успех Отличен 6.00. Това съобщиха от пресцентъра на Стопанска академия „Димитър А. Ценов”.\r\nСертификати за стипендиите на победителите бяха връчени на официална церемония в Националния политехнически музей – гр. София, от Мария Габриел – еврокомисар за цифрова икономика и цифрово общество. Гости на тържеството бяха още: Таня Михайлова – зам. министър на образованието и науката; Васил Велев – председател на Асоциацията на индустриалния капитал в България; проф. Георги Михов – ректор на ТУ – София; проф. Виктор Златков – ректор на МУ – София; доц. Николай Нинов – зам. ректор на СА „Д. А. Ценов” – Свищов; проф. Ренета Божанкова – зам.-ректор на СУ „Св. Кл. Охридски”; доц. Константин Константинов – зам.-ректор на ШУ „Еп. Константин Преславски”; декани и зам.-декани от университетите на стипендиантите; членове на специализираните комисии за определяне на стипендиантите; членове на Съвета на Фондация „Еврика”; общественици от партньорски организации и студентски съвети.\r\nВече двадесет и осем години Фондация „Еврика” предоставя стипендии на даровити и изявени ученици и студенти. Те се определят чрез конкурси или са за получени медали в международните средношколски олимпиади по математика, информатика, физика, химия и биология. Стипендиите, присъдени чрез конкурс, носят имената на изтъкнати български учени и общественици с принос в развитието на българската и световна наука, техника и технологии – Джон Атанасов, акад. Никола Обрешков, акад. Георги Наджаков, акад. Ростислав Каишев, акад. Методи Попов, акад. Дончо Костов, акад. Димитър Мишев, акад. Ангел Балевски, Кольо Фичето и акад. Евгени Матеев. За четвърти път се присъждат и специални стипендии „Хуауей ИКТ”, за което Фондацията е получила дарение от „Хуауей Технолоджис България” ЕООД.\r\nВ своето слово, Мария Габриел поздрави младите хора за спечелените стипендии и подчерта, че е много вдъхновяващо да се видят толкова светли умове и талант в днешното ни поколение. „Те въплъщават това, от което се нуждаем най-много днес – отлични умения, новаторски идеи, истинска визия”, каза Мария Габриел. Приветствия към студенти и ученици с изявени способности в науката и техниката – стипендианти на Фондация „Еврика”, отправиха Таня Михайлова, акад. Кирил Боянов и други гости на церемонията. \r\nВеднага след официалната част на церемонията по награждаване на стипендиантите, в неформален разговор, от името на академичното ръководство и цялата академична общност в Свищов, доц. Нинов отправи официална покана към Мария Габриел за изнасяне на публична лекция пред свищовските студенти през пролетта на 2018 година. Поканата бе приета и еврокомисарят пое ангажимент да включи в своята натоварена програма бъдещата си визита в Стопанска академия, в годината, когато Република България за първи път ще поеме председателството на Съвета на Европейския съюз. \r\nПовече информация за събитието можете да намерите .", "date": "2017.12.12", "title": "Свищовска студентка е победител в конкурс за именни стипендии на Фондация „Еврика”"}
{"url": "http://www.focus-news.net/news/2017/12/12/2466558/the-hill-pochina-deystvashtiyat-kmet-na-san-frantsisko.html", "text": "Действащият кмет на американския град Сан Франциско Едуин Лий е починал във вторник, пише The Hill. В официално становище на властите информация е потвърдена. „С прискърбие съобщаваме, че кметът Едуин Лий почина“, се казва в съобщението. \r\nГрадоначалникът е припаднал докато пазарувал вечерта в понеделник (местно време). Лий е бил откаран в болница, където по-рано във вторник е починал. Предстои аутопсия.  Цанко Цолов", "date": "2017.12.12", "title": "The Hill: Почина действащият кмет на Сан Франциско"}
{"url": "http://www.focus-news.net/news/2017/12/12/2466559/stanimir-hasardzhiev-moratoriumat-varhu-lekarstvata-shte-slozhi-izklyuchitelno-negativno-cherno-petno-varhu-balgarskoto-predsedatelstvo.html", "text": "Мораториумът върху лекарствата ще сложи изключително негативно, черно петно върху Българското председателство. Това каза за Агенция „Фокус“ Станимир Хасърджиев, председател на Националната пациентска организация. Според Хасърджиев наложеното вето над част от бюджета на Здравната каса за догодина е било мъдър ход. „Първо, защото обърна внимание на един много сериозен проблем – въвеждането на мораториум върху лекарства със закон. Второ, защото смятам, че това вето ще даде още един шанс политиците, институциите добре да огледат нещата, ползите и рисковете от този мораториум“, коментира той. „Също така смятам много по-важно да се потърсят алтернативни решения, които хем да гарантират спазването на бюджетната дисциплина в България на Здравната каса, хем да гарантират достъпа на българските граждани до това, от което имат нужда, когато се разболеят. Така че оценявам ветото като един шанс отново да се опитаме да наклоним везните в полза на гражданите, а не в полза на бюджета“, допълни Хасърджиев. \r\n„Смятам че мораториумът върху лекарствата ще сложи изключително негативно, черно петно върху Българското председателство. Последните няколко председателства на Европейския съвет завършваха със заключението – почти няма заключение от последните няколко години, което да не завършва с ясно деклариране на усилията на Европа да подсигури качество на лечение, адекватно и да ускори навлизането на иновациите с цел гарантиране здравето на гражданите и ръста на икономиката в Европа“, обясни той. „В същото това време, държавата, която ще председателства Съвета на Европа само след няколко седмици, ще влезе с един мораториум, който противоречи на всичко това, което и нашите министри, и премиери, са сложили подписа си преди това“, каза още Станимир Хасърджиев.", "date": "2017.12.12", "title": "Станимир Хасърджиев: Мораториумът върху лекарствата ще сложи изключително негативно, черно петно върху Българското председателство"}
{"url": "http://www.focus-news.net/news/2017/12/12/2466560/venera-arachkova-zam-kmet-na-smolyan-nad-25-mln-lv-sa-prihodite-ot-taksa-bitovi-otpadatsi-v-obshtinata-kam-kraya-na-oktomvri.html", "text": "Над 2,5 млн. лв. са приходите от такса битови отпадъци в община Смолян към края на октомври, като заложената план-сметка е 3 100 000 лв., което означава, че събираемостта е 82 %. Това каза в интервю за Радио „Фокус“ – Смолян заместник-кметът на Смолян Венера Аръчкова. \"Община Смолян работи с тази план-сметка, защото Общинският съвет не приема друга сметка, независимо, че тя е по договор със сметосъбиращата фирма, който е подписан 2007 г. и в който един от компонентите е минимална работна заплата\", отбеляза Аръчкова. „Това е показно, че при извършения контрол, оптимизирането и постоянното следене на фирмата, успяваме да балансираме нещата и без да вдигаме налога за гражданите, успяваме да събираме таксата, с която си плащаме таксите и към РИОСВ по чл. 60 и 64 и да си плащаме таксите както по сметосъбиране, сметоизвозване, депониране, така и таксата за сепариране, тъй като от януари тази година имаме и действаща сепарираща инсталация. С тези средства не допускаме да има нови просрочени задължения към фирмата, защото се знае какви задължения и цесии към тях заварихме, сега няма такива и просрочените вземания са в минимални размери, които разплащаме навреме“, поясни Аръчкова. Тя изрази благодарността си към жителите на община Смолян, които внасят таксата навреме и припомни, че това е заради факта, че още от първия мандат на кмета Николай Мелемов данъчните ставки в общината са намалени и не са променяни от 2011 г. насам. „Независимо, че имаме промяна на обстоятелствата в страната и промяна на минималната работна заплата, ние не ги променяме, защото за нас е по-добре да оптимизираме разходите, а не да увеличим налога и тежестта на хората“, каза още Венера Аръчкова.\r\nНели ГЕРГЬОВСКА", "date": "2017.12.12", "title": "Венера Аръчкова, зам.-кмет на Смолян: Над 2,5 млн. лв. са приходите от такса битови отпадъци в общината към края на октомври"}
{"url": "http://www.focus-news.net/news/2017/12/12/2466561/sport-alberto-moreno-nyama-da-uchastva-v-macha-sreshtu-uest-bromich.html", "text": "Защитникът на Ливърпул Алберто Морено няма да вземе участие в домакинството отбора си срещу Уест Бромич в сряда. Това разкри мениджърът на Ливърпул Юрген Клоп, като поясни, че причината е контузията, която Морено получи в мача срещу ЦСКА Москва миналата седмица. Лекарите все още не са сигурни колко време ще отнеме възстановяването на защитника, каза още Клоп.", "date": "2017.12.12", "title": "Спорт: Алберто Морено няма да участва в мача срещу Уест Бромич"}
{"url": "http://www.focus-news.net/news/2017/12/12/2466562/dots-ivan-ivanov-kevr-spazva-iztsyalo-zakonovite-i-normativno-opredeleni-iziskvaniya-pri-opredelyaneto-na-tsenite-na-vik-uslugite.html", "text": "Дейността на КЕВР при осъществяване на нейните правомощия се основава изцяло на принципите за независимост, спазване на законността, съблюдаване баланса на интересите на страните, безпристрастност, професионализъм, почтеност, публичност и прозрачност. В областта на регулирането на сектор ВиК услуги основна цел на Комисията е постигането на устойчиво развитие и повишаване на качеството на услугите при гарантиране правата на всички потребители. Това се подчертава в изпратено днес писмо на председателя на КЕВР доц. д-р Иван Иванов до Омбудсмана на Република България в отговор на получено от институцията становище във връзка с извършваното от КЕВР изменение на одобрените цени на ВиК услуги на ВиК дружества за 2018 г., съобщиха от пресцентъра на КЕВР. \r\nПисмото на председателя на КЕВР до Омбудсмана на Република България е адресирано с копие и до министъра на регионалното развитие и благоустройството Николай Нанков.\r\nПълен текст на писмото:", "date": "2017.12.12", "title": "Доц. Иван Иванов: КЕВР спазва изцяло законовите и нормативно определени изисквания при определянето на цените на ВиК услугите"}
{"url": "http://www.focus-news.net/news/2017/12/12/2466563/predsedatelyat-na-parlamenta-tsveta-karayancheva-otkri-izlozhba-posvetena-na-140-ata-godishnina-ot-rusko-turskata-osvoboditelna-voyna.html", "text": "Председателят на парламента Цвета Караянчева откри изложба, посветена на 140-ата годишнина от Руско-турската освободителна война, предаде репортер на Агенция „Фокус“. Изложбата бе подредена в северното фоайе на Народното събрание. Част от изложбата са репродукции на картини от известни руски  художници. Събитието е организирано от Община Казанлък и Национално движение „Русофили“.  На откриването председателят на Народното събрание Цвета Караянчева изрази радостта си, че в навечерието на 140-ата годишнина от Руско-турската освободителна война в българския парламент се показват репродукции на руски автори. „Благодарение на руския народ, ние сме получили своята свобода. Тези картини, които виждате тук, сигурно сте виждали в много книги и учебници, но сега ще имате възможност тук при нас накуп да им се насладите и да видите войната през очите на руските художници“, каза Караянчева. По думите й тези картини изглеждат истински и всяка една от тях показва отделни моменти и епизоди от Руско-турската освободителна война. Тя обърна внимание, че някои от българските булеварди носят имената на изобразените лица на картините. „Това е признателността на българския народ към освободителите и към този период от българската история, с която започва новото летоброене на България“, допълни председателят на Народното събрание. \r\nДеница КИТАНОВА", "date": "2017.12.12", "title": "Председателят на парламента Цвета Караянчева откри изложба, посветена на 140-ата годишнина от Руско-турската освободителна война"}
{"url": "http://www.focus-news.net/news/2017/12/12/2466564/veliko-tarnovo-osnovno-e-remontiran-trotoarat-po-ulitsa-simeon-veliki.html", "text": "Основен ремонт бе извършен на южния тротоар на улица „Симеон Велики“ във великотърновския квартал „Колю Фичето“. Близо 300 метра е новата паважна настилка в участъка, положена след подравняването на тротоарната основа. Това съобщиха от пресцентъра на Община Велико Търново.\r\nРемонтните дейности са финансирани по инвестиционната програма на Община В. Търново и са част от непрекъснатия процес по подобряване на градската среда в Старата столица. Наскоро приключи обновяването на стълбищната улица „Мария Кирова“, свързваща булевард „България“ и ул. „Възрожденска“ и ул. „Опълченска“, както и на стъпалата по ул. „Мургаш“. Със средства по инвестиционната програма бяха ремонтирани стълбите от района на изложбените зали към ул. „Христо Караминков“. Възстановен е и компрометиран участък от бордюра по улица „Рафаел Михайлов“.", "date": "2017.12.12", "title": "Велико Търново: Основно е ремонтиран тротоарът по улица „Симеон Велики“"}
{"url": "http://www.focus-news.net/news/2017/12/12/2466565/evropeyskata-komisiya-i-grupata-na-evropeyskata-investitsionna-banka-privetstvat-okonchatelnoto-odobryavane-na-razshireniya-i-usavarshenstvan.html", "text": "Днес членовете на Европейския парламент гласуваха приемането на регламент за разширяване и укрепване на Европейския фонд за стратегически инвестиции (ЕФСИ) — основния стълб на Плана за инвестиции за Европа. Тази успешна последна стъпка е следствие от принципното споразумение, постигнато между Европейския парламент и държавите членки на 13 септември. Това съобщиха от Представителството на Европейската комисия в България.\r\nЗаместник-председателят на Европейската комисия Юрки Катайнен, който отговаря за заетостта, растежа, инвестициите и конкурентоспособността, заяви: „Планът за инвестиции донесе реални ползи за дружествата в цяла Европа. Но ние искаме да постигнем повече. Вслушахме се в отзивите за работата на Европейския фонд за стратегически инвестиции и въведохме някои подобрения. Направихме инвестиционните му решения още по-прозрачни и предвиждаме повече техническа подкрепа на местно равнище. Освен това удължихме срока на действие на ЕФСИ до края на 2020 г. и увеличихме инвестиционната му цел на 500 милиарда евро. Благодарение на ЕФСИ вече са създадени 300 000 работни места — нека продължим в този дух“.\r\n„Когато за първи път представихме ЕФСИ, новината бе посрещната с известен скептицизъм“, заяви Вернер Хойер, председател на Европейската инвестиционна банка. „През последните две години и половина доказахме, че тази инициатива дава резултати — хиляди дружества получиха подкрепа, създадени бяха стотици хиляди нови работни места. Гордея се, че експертният опит на групата на ЕИБ изигра толкова важна роля за възстановяването на Европа, и се радвам, че благодарение на днешното успешно разширяване на ЕФСИ имаме възможност да постигнем още\r\nмного.“\r\nОчаква се регламентът за ЕФСИ 2.0 да влезе в сила на 1 януари 2018 г. Освен удължаването на срока на действие от средата на 2018 г. до края на 2020 г. и увеличаването на инвестиционната цел от 315 милиарда евро на най-малко 500 милиарда евро, новият усъвършенстван ЕФСИ предлага още:По-голяма прозрачност:\r\nВ рамките на новия ЕФСИ инвестиционният комитет ще публикува своите решения онлайн, като се мотивира за всеки проект, избран да получи подкрепа под формата на гаранция от бюджета на ЕС. Наборът от показатели ще се публикува след подписването на всеки от проектите по линия на ЕФСИ. Освен това в новия регламент е обяснено по-подробно кое точно прави даден проект допустим за получаване на подкрепа от ЕФСИ — така нареченият „допълващ ефект“.По-голям дял на устойчивите проекти:\r\nНай-малко 40 % от инфраструктурните и иновационните проекти по линия на ЕФСИ ще бъдат насочени към действия в областта на климата в съответствие с Парижкото споразумение. ЕФСИ 2.0 активно ще подкрепя и нови сектори: устойчиво селско стопанство, горско стопанство, рибарство и аквакултури.По-голям акцент върху малките проекти:\r\nПоради успеха на ЕФСИ с проекти на малки предприятия и предвид факта, че се очаква от ноември 2017 г. 528 000 МСП да започнат да се възползват от подкрепата, делът на гаранцията за МСП при новия ЕФСИ ще бъде увеличен от 26 % на 40 %. ЕФСИ също така насърчава групата на ЕИБ да съдейства на националните насърчителни банки при изграждането на инвестиционни платформи, които дават възможност няколко по-малки проекта да се групират по теми или по региони с цел привличането на инвеститори.Засилена техническа подкрепа на местно ниво:\r\nЕвропейският консултантски център по инвестиционни въпроси, управляван съвместно от Комисията и ЕИБ, доказва своята полезност като източник на техническа подкрепа за предприятията, стартиращи своите проекти. При ЕФСИ 2.0 функционирането на центъра ще бъде усъвършенствано чрез индивидуализирана помощ по места и работа в тясно сътрудничество с националните насърчителни банки.Подобряване на стопанската среда в ЕС:\r\nКакто наскоро стана ясно от прогнозата на Комисията от есента и доклада на ЕИБ за\r\nинвестициите, равнището на инвестициите в ЕС постепенно нараства. Нивото им отпреди кризата обаче все още не е достигнато. В работната си програма за 2018 г. Комисията обяви, че ще извърши цялостна оценка на действията, предприети от началото на мандата на Комисията на Жан-Клод Юнкер, за подобряване на стопанската среда и намаляване на пречките пред инвестициите както на равнището на ЕС, така и в държавите членки.Контекст\r\nПланът за инвестиции за Европа е насочен към насърчаване на инвестициите за създаване на работни места и постигане на растеж чрез по-интелигентно използване на съществуващи и нови финансови ресурси, премахване на пречките пред инвестициите и осигуряване на видимост и техническа помощ за инвестиционните проекти. Европейският фонд за стратегически инвестиции (ЕФСИ) е основният стълб на този план. Фондът предоставя гаранции за първа загуба, давайки възможност на ЕИБ да инвестира в по-голям брой, а често и в по-рискови проекти.\r\nПроектите и споразуменията, одобрени до момента за финансиране по линия на ЕФСИ, се очаква да генерират инвестиции на стойност над 250 милиарда евро и да подпомогнат около 528 000 МСП във 28-те държави членки. Според оценките на ЕИБ благодарение на ЕФСИ до 2020 г. ще бъдат създадени 700 000 работни места, а брутният вътрешен продукт на ЕС ще нарасне с 0,7 %.\r\nЕвропейската инвестиционна банка (ЕИБ) е институция на Европейския съюз, притежавана от държавите членки, която предоставя дългосрочни заеми. Тя отпуска дългосрочно финансиране за стабилни инвестиции, за да допринесе за постигането на целите, залегнали в политиките на ЕС.\r\nЕвропейският инвестиционен фонд е част от Европейската инвестиционна банка. Основната му задача е да подпомага микро-, малки и средни предприятия, като улеснява достъпа им до финансиране.", "date": "2017.12.12", "title": "Европейската комисия и групата на Европейската инвестиционна банка приветстват окончателното одобряване на разширения и усъвършенстван"}
{"url": "http://www.focus-news.net/news/2017/12/12/2466566/sergey-lavrov-rusiya-shte-napravi-vsichko-vazmozhno-za-da-pomogne-v-pregovorite-za-postigane-na-sporazumenie-mezhdu-vrazhduvashtite-fraktsii-v-libiya.html", "text": "Руският външен министър Сергей Лавров заяви, че Москва ще „направи всичко нужно“ за да помогне за постигането на споразумение между враждуващите фракции в Либия, предава AFP. \r\nВъв вторник, след проведена съвместна пресконференция между Лавров и неговия либийски колега, първият дипломат на Москва подчерта, че „ние ще подпомогнем решаването на всички въпроси в преговорите между Триполи и Тобрук“ и отбеляза, че „Русия ще направи всичко нужно“ за нормализирането на ситуацията в Либия. Агенция „Фокус“ припомня: След смъртта на либийския лидер Муамар Кадафи през 2011 г., някои части от страната отказаха да признаят новото правителство в Триполи, поради което в северноафриканската държава започна период на политическа нестабилност и хаос.  Цанко Цолов", "date": "2017.12.12", "title": "Сергей Лавров: Русия ще направи всичко възможно за да помогне в преговорите за постигане на споразумение между враждуващите фракции в Либия"}
{"url": "http://www.focus-news.net/news/2017/12/12/2466567/uchenitsi-ot-pleven-haskovo-i-sofiya-sa-pobeditelite-v-zelenata-olimpiada.html", "text": "Победителите в екологичната инициатива „Зелена олимпиада“ бяха наградени днес на специално тържество в НДК, съобщиха от пресцентъра на МОСВ. На събитието присъстваха над 300 деца от столични училища, които се включиха в образователна еко-викторина с награди, осигурени от Оперативна програма \"Околна среда\". Специалната изненада за младите природолюбители беше концертът на певицата Михаела Филева, която e съпричастна на зелената инициатива.\r\nСпоред регламента, в национален мащаб има трима победители - по един от начален, прогимназиален и гимназиален етап на обучение. Отличените в петото издание на „Зелена олимпиада“ са Христо Илиев – ІІІ клас, от Плевен, Марина Господинова - VІІ клас, от Хасково и Десислава Илиева - X клас, от София. Техните есета на екологична тема са публикувани в сайта на Зелената олимпиада. Победителите получиха MP3 плеър, смартфон и таблет. „Част от природата сме и не можем да съществуваме без нея. Затова трябва да полагаме усилия и да я пазим чиста“, казаха наградените ученици.\r\nВ тазгодишното издание на конкурса участие взеха над 5300 деца, които се състезаваха със знания за опазването на природата. За първи път в еко-състезанието се включиха и ученици от български училища в чужбина.\r\nЗелената олимпиада се организира от Академика БГ с подкрепата на Оперативна програма \"Околна среда\". Образователното събитие има за цел да формира екологична култура сред подрастващите и да възпита любов към природата. През 2017 г. „Зелена олимпиада“ гостува на Стара Загора, Плевен и Монтана. Към инициативата вече се присъединиха актьорите Димитър Рачков и Васил Василев – Зуека, алпинистът Боян Петров, изпълнителите Ангел Ковачев и Поли Генова. Образователно-екологичният конкурс ще се проведе и през 2018 г.", "date": "2017.12.12", "title": "Ученици от Плевен, Хасково и София са победителите в Зелената олимпиада"}
{"url": "http://www.focus-news.net/news/2017/12/12/2466568/ep-udalzhavane-i-razshiryavane-s-500-mlrd-evro-na-investitsionniya-plan-na-es.html", "text": "Европейският фонд за стратегически инвестиции (ЕФСИ) ще бъде удължен до 2020 г., съобщават от пресслужбата на Европейския парламент. ЕФСИ, който помогна за възстановяването на икономиката, беше удължен до 2020 г. по време на пленарното заседание във вторник. Той ще получи допълнителни средства за финансиране на повече проекти.\r\nКлючовите точки от проекта,  договорени от евродепутатите и държавите членки и одобрени от Парламента като цяло: \r\nЕФСИ, известен също като плана „Юнкер“, ще бъде удължен до 2020 г. Целта е да се мобилизират до 500 млрд. евро. Целта е да се компенсират пазарни слабости и инвестиционни пропуски, като се финансират иновативни проекти с високорисков характер, които иначе не биха били подкрепени. Инвестициите трябва също така да насърчават създаването на работни места, особено за младите хора, растежа и конкурентоспособността, енергетиката, околната среда и климата, здравеопазването, научните изследвания и иновации, устойчивия транспорт, цифровия сектор и творческите индустрии и икономически по-слабите региони на ЕС. Европейският парламент придобива правото да номинира член на Управителния съвет на ЕФСИ, който може да подобри прозрачността и отчетността. \r\nДокладчикът от комисията по икономическите и парични въпроси Удо Булман (С&Д, Германия) каза: „ЕВСИ беше започнат с идеята да компенсира липсата на 700 млрд. евро инвестиции в ЕС и той успя да намали тази липса. Ние искахме да подобрим ЕФСИ, да го модернизираме и да дадем възможност на най-нуждаещите се региони на ЕС да се възползват от него. Сега имаме и обективна оценка на най-добрите проекти за подкрепа на модерните компании в модерния свят.“\r\nДокладчикът от комисията по бюджетите Жозе Мануел Фернандеш (ЕНП, Португалия) каза: „ЕФСИ помогна за намаляване на неравенството и създаване на работни места. Вече бяха мобилизирани 250 млрд. евро, а 40 000 малки и средни предприятия получиха подкрепа. Сега предлагаме още повече експертиза в помощ на нови инвеститори и разширихме обхвата на Фонда и за нови сектори. Нищо не става автоматично. За да получи определен проект допълнителна подкрепа, трябва да видим реални резултати.“\r\nЕва Паунова (ЕНП, България): „Дори вече скептиците са наясно, че планът Юнкер работи и дава резултати с реално отражение в европейската икономика. Например, за година и половина българските проекти са спечелили 360 милиона евро съфинансиране от ЕФСИ. С допълнителните частни инвестиции общата им стойност ще стигне 1.5 милиарда евро, което е 3% от БВП за 2017г. \r\nФактът, че България е втора по привлечени по плана „Юнкер“ инвестиции спрямо БВП, както и една от първите с регионално консултантско звено за изготвяне на проекти, показва, че администрацията и бизнесът ни са в крак с новите тенденции в Европа за използване на все повече финансови инструменти.“\r\nГеорги Пирински (С&Д, България): „Резолюцията на ЕП въвежда особено важни нови изисквания за далеч по-балансирано географско разпределение на инвестициите, включване на независим експерт в работата на Управителния съвет с цел да осигурява обективна оценка на проектите, засилена роля на националните и регионални банки за развитие. Тези изисквания бяха приети по инициатива на Групата на социалистите и представляват качествени промени в отговор на сериозните недостатъци на Фонда през първия период на дейността му.“", "date": "2017.12.12", "title": "ЕП: Удължаване и разширяване с 500 млрд. евро на инвестиционния план на ЕС"}
{"url": "http://www.focus-news.net/news/2017/12/12/2466569/plovdiv-nov-programen-produkt-ulesnyava-izdavaneto-na-razreshitelni-za-taksita-v-grada.html", "text": "Нов програмен продукт улеснява издаването на разрешителни за таксита в Пловдив. Това съобщи за Радио „Фокус“ Пловдив директорът на ОП „Организация и контрол на транспорта“ инж. Борислав Кръстев. В изпълнение разпоредбите на Закона за автомобилните превози и с цел оптимизиране процеса на издаване на разрешителните за извършване на таксиметров превоз ОП „Организация и контрол на транспорта“ въведе програмен продукт, чрез който започнаха да се издават новите разрешителни за 2018 г. „Чрез програмата се осъществява директна връзка между дирекция „Местни данъци и такси” и ОП „ОКТ”. Когато превозвачът дойде и си подаде заявлението с попълнените необходими данни, информацията се предава до дирекцията, където се генерира автоматично данъчната декларация с дължимата сума, която лицето трябва да заплати. При отиване на касата на „Мести данъци и такси“ му разпечатват декларацията, той я подписва, заплаща сумата и след това тази информация се връща при нас автоматично. Отпада изискването да ни се предоставя заверено копие на съответния документ. Ние виждаме, че декларацията е генерирана и заплатена и със същия програмен продукт издаваме разрешителното за таксиметров превоз“, разказа Борислав Кръстев.\r\nОт вчера, когато стартира кампанията по издаване на разрешителни за 2018 г., около 100 превозвачи вече са подали в предприятието необходимите документи.\r\nЦветана ТОНЧЕВА", "date": "2017.12.12", "title": "Пловдив: Нов програмен продукт улеснява издаването на разрешителни за таксита в града"}
{"url": "http://www.focus-news.net/news/2017/12/12/2466570/afp-pilotite-na-rayanear-obyaviha-stachka-nasrochena-za-20-dekemvri.html", "text": "Ирландските пилоти на авиационна компания „Райънеър“ обявиха стачка, насрочена за 20 декември, съобщиха от техния синдикат, предава AFP. Причината е недоволство срещу някои от условията на работа.\r\nРешението бе взето от синдиката на пилотите чрез гласуване, в което 94% от членовете подкрепиха обявяването на стачка.  Цанко Цолов", "date": "2017.12.12", "title": "AFP: Пилотите на „Райънеър“ обявиха стачка, насрочена за 20 декември"}
{"url": "http://www.focus-news.net/news/2017/12/12/2466571/prezidentat-rumen-radev-shte-provede-sreshta-s-ministar-predsedatelya-na-kralstvo-norvegiya-erna-solberg.html", "text": "От 14.45 часа на „Дондуков“ 2 президентът Румен Радев ще проведе среща с министър-председателя на Кралство Норвегия Ерна Солберг , съобщиха от прессекретариата на държавния глава. \r\nОт 16.30 в Гербовата зала на „Дондуков“2 президентът ще удостои посланика на Португалската република Луиш Фераш с орден „Мадарски конник“ първа  степен за неговите заслуги за укрепването и развитието на двустранните отношения между Република България и Португалската република.", "date": "2017.12.12", "title": "Президентът Румен Радев ще проведе среща с министър-председателя на Кралство Норвегия Ерна Солберг"}
{"url": "http://www.focus-news.net/news/2017/12/12/2466572/189-dogovora-na-obshta-stoynost-113-mln-leva-sa-sklyuchili-obshtinite-ot-severen-tsentralen-region-po-op-inovatsii-i-konkurentosposobnost.html", "text": "189 договора на обща стойност 113 млн. лева са сключили общините от Северен централен регион по ОП „Иновации и конкурентоспособност“. Това съобщи Снежана Панова, представител на Главна дирекция „Европейски фондове за конкурентоспособност“ към Министерство на икономиката, предаде репортер на Радио „Фокус“ – Велико Търново. Тя посочи, че от сключените договори 85 са приключили. Прекратените договори са общо пет. Общата стойност на сключените договори е 73 млн. лева, а на приключилите – над 22 млн. лева. Област Русе е първенец по сключени договори – със 71 проекта. В област Габрово проектите са 51, в област Велико Търново – 50 , в област Разград – 12 и област Силистра – 9 проекта. Извършените плащания на територията на Северен централен регион са за 53 млн. лева, в това число и междинни и авансови плащания.\r\nСнежана Панова допълни, че общият бюджет на ОП „Иновации и конкурентоспособност“ е 1,270 млрд. евро. Областите за подкрепа са „Иновации“, „Капацитет за растеж“, „Енергийна и ресурсна ефективност“. „До момента по оперативната програма са обявени 72,84% от бюджета на програмата, или 1,8 млрд. лева. Към 30 ноември 2017 година са обявени 9 процедури чрез конкурентен подбор, 11 процедури за директно предоставяне на безвъзмездна финансова помощ, 4 бюджетни линии. Подписано е  и финансово споразумение с „Фонд мениджър на финансови инструменти в България“. Обявените процедури и финансовото споразумение са на обща стойност 1,809 млрд. лева. Това е 72% от бюджета на оперативната програма. По програмата са сключени общо 1 626 договора. Общият размер на предоставената безвъзмездна помощ по тези договори е 985 млн. лева“, допълни Снежана Панова.\r\nТя посочи, че 967 договора са в изпълнение по оперативната програма. Извършени са плащания по 625 договора, 85 от които са на територията на нашия регион. От началото на периода са извършени плащания на стойност 540 млн. лева, в това число 114 млн. за финансови инструменти. Плащанията са 21,74% от общия бюджет на програмата.Сертифицираните средства за 19%.  „Очакваното изпълнение по оперативната програма към 31 декември 2017 година е да бъдат обявени 76,32% от общия бюджет и да бъдат сключени договори за 64% от бюджета на Оперативната програма. Към 31 декември 2018 година се очаква да бъде обявени 94% от бюджета на оперативната програма и стойността на сключените договори да бъде 76%“, допълни Снежана Панова.\r\nНадежда КРЪСТЕВА", "date": "2017.12.12", "title": "189 договора на обща стойност 113 млн. лева са сключили общините от Северен централен регион по ОП „Иновации и конкурентоспособност“"}
{"url": "http://www.focus-news.net/news/2017/12/12/2466573/sliven-vazstanoveno-e-dvizhenieto-po-pat-iii-5503-elenovo-sokol.html", "text": "Възстановено е движението по път III-5503 Еленово – Сокол. Това съобщиха от пресцентъра на Агенция \"Пътна инфраструктура\".", "date": "2017.12.12", "title": "Сливен: Възстановено е движението по път III-5503 Еленово – Сокол."}
{"url": "http://www.focus-news.net/news/2017/12/12/2466574/tass-rusiya-vremenno-zatvori-posolstvoto-si-v-yemen.html", "text": "Русия временно затваря посолството си в Йемен, това съобщи във вторник говорителят на руското външно министерство Мария Захарова, предава ТАСС. \r\n„С оглед на ситуацията в Сана, бе взето решение за временно преустановяване на руското дипломатическо представителство в Йемен“, се казва в направеното от Захарова съобщение. \r\n„Всички служители са напуснали страната“, добави още говорителят. Не е съобщено кога Москва смята да отвори относно посолството си в Сана. Агенция „Фокус“ припомня: Кризата в Йемен ескалира в последните няколко месеца, след началото на военни стълкновения между поддръжниците на Али Абдула Салех и групировката на хутите, които водеха общи военни действия срещу силите на международно признатия президент Абд Рабу Мансур Хади и силите на коалицията, оглавена от Саудитска Арабия. На втори декември Салех обяви край на сътрудничеството си с хутите, а два дни по-късно Салех бе убит, най-вероятно при сблъсък с групировката. \r\nНачалото на кризата в страната започна през март 2014 г. Цанко Цолов", "date": "2017.12.12", "title": "ТАСС: Русия временно затвори посолството си в Йемен"}
{"url": "http://www.focus-news.net/news/2017/12/12/2466575/varna-mezhdu-5-i-8-leva-e-tsenata-na-survachkite-v-grada.html", "text": "Между 5 и 8 лева е цената на дряновите клонки, украсени със сушени плодове, пуканки и шарени вълнени конци, предаде репортер на Радио „Фокус“ – Варна. Ръчно изработените сурвачки вече се предлагат около пазарите във Варна. Сурвакането е най-характерният за Нова година обичай и е типично български, известен в цялата страна. Изпълнява се в ранните часове на Васильовден – първият ден от новата година, с пожелания за здраве, плодородие и късмет. Обикновено търговците започват да предлагат ръчно изработените сурвачки седмица преди коледните празници, но търсенето е най-голямо в последните дни на годината. Предлагат се сурвачки от дрян, които са по-скъпи, както и сурвачки от лешниково дърво, които са по-евтини. По-големите и пъстри сурвачки се предлагат за 8 лева, а по-малките се търгуват по 5 лева. Украсени са със сушени плодове, пуканки и шарени вълнени конци, лица, приготвени от тесто, кравайчета. В магазините се предлагат и сурвачки на цена от 1.90 лева, но изработени от цветна хартия.\r\nМарияна ВАЛЕНТИНОВА", "date": "2017.12.12", "title": "Варна: Между 5 и 8 лева е цената на сурвачките в града"}
{"url": "http://www.focus-news.net/news/2017/12/12/2466576/d-r-daniela-daritkova-gerb-temata-za-zdraveopazvaneto-se-upotrebyava-s-tsel-otklonyavane-na-vnimanieto-ot-problemite-v-bsp.html", "text": "Темата за здравеопазването се употребява с цел отклоняване на вниманието от проблемите в БСП. Това каза председателят на Здравна комисия, депутат от ГЕРБ и член на Изпълнителната комисия на партията д-р Даниела Дариткова по време на пресконференция, предаде репортер на Агенция „Фокус“. Д-р Дариткова заяви, че от пресконференцията на БСП по-рано през деня се е произвела новина, че за тях здравеопазването става номер едно. „Това е впечатляващо. Наистина съм заинтригувана, защото в последните дни, освен заявките за търсене на консенсус, ние на практика имаме няколко предложения, по-скоро едно основно, което категорично е противоконституционно с искането за изграждане и лицензиране на нови лечебни заведения“, каза д-р Дариткова. Тя поясни, че сега е чула, че с промените в Наказателния кодекс БСП се дали заявка да нарушат и договор с ЕС. „Бих била щастлива, ако опитните лица в БСП се произнасят. За съжаление новите лица в БСП  допускат грешки“, посочи д-р Дариткова и поясни, че, когато законодателните предложения, направени от БСП са в интерес на гражданите, от ГЕРБ ги подкрепят, прецизират и доразвиват. „Пример за това е промяната в Закона за лечебните заведения на проф. Анелия Клисарова. Такива предложения са рядкост“, каза д-р Дариткова. \r\nДеница КИТАНОВА", "date": "2017.12.12", "title": "Д-р Даниела Дариткова, ГЕРБ: Темата за здравеопазването се употребява с цел отклоняване на вниманието от проблемите в БСП"}
{"url": "http://www.focus-news.net/news/2017/12/12/2466577/veliko-tarnovo-ot-20-do-100-leva-varirat-tsenite-na-zhivite-koledni-dravcheta-v-grada.html", "text": "От 20 до 100 лева варират цените на живите коледни дръвчета във Велико Търново. Едно от основните места, на които се предлагат елхи, е Кооперативният пазар в центъра на града, сочи репортерска проверка на Радио „Фокус“ – Велико Търново. Най-евтини са отсечените дръвчета – около 20 лева. Цените на тези, които се продават в саксия, започват от 50 лева, като могат да достигнат до 100 лева. Продават се и елхови клонки за тези, които няма да могат да си позволят цяло дръвче. Цената им е 3 лева. Въпреки множеството сергии, на които се предлагат елхи, продавачите обясняват, че хората все по-често избират да си купят изкуствени дръвчета. Основната причина за това, е че те излизат по-евтино и освен това не замърсяват домовете. Често те са избор и на природозащитници. В магазините за битови стоки цените на най-малките са около 10 – 15  лева, а по-луксозните – от 60 до 100 лева. Цените на украсата на коледната елха също варират в големи граници. За коледни лампички отново могат да се дадат от 10 до 90 лева. Светещи маркучи могат да се намерят и за 5 лева. Гирляндите са за по 3-4 лева, а коледните играчки са за по 2 лева.\r\nНадежда КРЪСТЕВА", "date": "2017.12.12", "title": "Велико Търново: От 20 до 100 лева варират цените на живите коледни дръвчета в града"}
{"url": "http://www.focus-news.net/news/2017/12/12/2466578/nagrazhdavat-uchastnitsite-v-natsionalniya-konkurs-za-pravoslavna-poeziya-i-proza-rozhdestvo-na-spasitelya-burgas-2017.html", "text": "На 15 декември от 17.00 часа в Културен център „Морско казино“, зала „Петя Дубарова“, ще бъдат наградени всички номинирани в Националния конкурс за православна поезия и проза „Рождество на Спасителя“- Бургас 2017. Това съобщиха от пресцентъра на Община Бургас.\r\nОрганизатори са МОН, Национален дворец на децата, РУО – Бургас, Община Бургас, Сливенска митрополия и Център за подкрепа на личностното развитие – Бургас.\r\nНа официалната церемония по награждаването ще бъдат изпълнени в поетичен рецитал стиховете, наградени на първите места, от представители на Театрална школа „Детско царство“ към ЦПЛР.\r\nТази година в конкурсната надпревара се включиха над 200 ученика от цялата страна. Творбите на всички номинирани ще бъдат издадени в сборник, който всяка година се благославя от Негово Високопреосвещенство Сливенски митрополит Иоаникий.", "date": "2017.12.12", "title": "Награждават участниците в Националния конкурс за православна поезия и проза „Рождество на Спасителя“- Бургас 2017"}
{"url": "http://www.focus-news.net/news/2017/12/12/2466579/plovdiv-aviobazata-v-graf-ignatievo-poluchi-darenie-avtobus-ot-chastna-firma.html", "text": "Авиобазата в Граф Игнатиево получи дарение автобус, който ще обслужва летците и командния състав. Това съобщи за Радио „Фокус“- Пловдив областният управител Здравко Димитров, по чиято инициатива се реализира дарението. Управителят на превозваческата транспортна фирма инж. Веселин Дошков, който е направил безвъзмездното дарение, е връчил на командира на авиобазата бригаден генерал Иван Лалов ключовете от превозното средство, а областният управител се е качил на автобуса, за да изпита лично неговите технически качества.\r\nБригаден генерал Лалов е изразил огромното си задоволство от придобивката и е връчил благодарствен плакет от името на авиобазата, чийто автомобилен парк е в лошо състояние. \"И двата рейса, с които до момента са разполагали военнослужещите, са на възраст над 50 години\", каза Димитров.\r\nЦветана ТОНЧЕВА", "date": "2017.12.12", "title": "Пловдив: Авиобазата в Граф Игнатиево получи дарение автобус от частна фирма"}
{"url": "http://www.focus-news.net/news/2017/12/12/2466580/desislava-atanasova-gerb-bsp-e-v-shizofrenichno-sastoyanie-prez-2001-g-narichat-protsesa-na-privatizatsiya-razgrabvane-i-prisvoyavane.html", "text": "БСП е в шизофренично състояние – през 2001 г. наричат процеса на приватизация  разграбване и присвояване. Това каза народният представител от ПГ на ГЕРБ Десислава Атанасова по време на пресконференция, предаде репортер на Агенция „Фокус“.  „Днес разбрах, че Приватизаторката  е разбрала коя съм. Днес разбрах и че тя ще завежда дела както към мен, така и към ГЕРБ за клевета, лъжа или манипулиране мнението на държавен орган. Бих искала да кажа, че с това вероятно ще обогати правната теория, защото досега в правния мир не е известно, някой, било то и приватизатор, да съди политическа партия за някакви манипулации“, каза Атанасова по адрес на лидера на БСП Корнелия Нинова.  „По-важното, което обаче днес не разбрахме е следното: дали г-жа Приватизаторката е подписвала през 1999 г. договор за приватизацията или отрича подписа да е нейн? Дали е подписвала три допълнителни споразумения за намаляването на цената на приватизацинонния договор, дали през 2001 г. позицията на БСП е тази, която е описана на Висшия съвет на БСП, наречена: „Корупцията основен елемент в управлението на СДС“ и дали опорните им точки на „Позитано“ 20 свършиха?“, попита Атанасова. Тя попита дали тогавашният авторитет на БСП е имал грешна преценка. Атанасова посочи, че в книгата фигурират имената на: Андрей Пантев, Михаил Миков, Евгения Живкова, Татяна Дончева, Георги Пирински, Румен Петков, Благовест Сендов, Петър Мутафчиев, Сергей Станишев, Ирина Бокова, Любен Корнезов и в нея е описана приватизацията на \"Техноимпекс\". Десислава Атанасова попита дали авторитета, който днес е заявил подкрепа към Корнелия Нинова има и куража и мнението, че това е редно. „Призовавам БСП за дебат. Не с нас. За нас фактите са известни. За нас истината е тази и която е описана в тази книжка „Корупцията“, а и вече доста години след времето на прехода е уточнена, но нека се уточнят те – дали в момента губят идентичност като социална или лява партия, дали лидерът им е еволюирал, както се изрази друг техен съпартиец“, каза Атанасова. Тя призова Корнелия Нинова, ако иска да заведе дела и във връзка с тези твърдения. \r\nДеница КИТАНОВА", "date": "2017.12.12", "title": "Десислава Атанасова, ГЕРБ: БСП е в шизофренично състояние – през 2001 г. наричат процеса на приватизация разграбване и присвояване"}
{"url": "http://www.focus-news.net/news/2017/12/12/2466581/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Пътните настилки са предимно сухи, по високите и усойни участъци има мокри участъци, които с падане на температурите през нощта може да се заледят, но екипи минават на обходи и извършват опесъчаване по места. Времето е ясно и с отлична видимост. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна стена, движението между селата Кошница и Могилица се осъществява в едната лента. Мястото е обозначено с пътни знаци. През деня не са получавани сигнали за инциденти по републиканските пътища в областта. По всички републикански пътища остава повишена опасността от падащи камъни.\r\nВ Смолян автомобилният трафик е интензивен в края на работния ден. По-натоварено е движението по централните улици и входно-изходните артерии на града. Пътните настилки са предимно сухи.\r\nНели ГЕРГЬОВСКА", "date": "2017.12.12", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2017/12/12/2466582/toma-bikov-gerb-tsenata-na-vodata-se-izchislyava-spored-formula-a-ne-spored-ideologicheski-printsipi.html", "text": "Цената на водата се изчислява според формула, а не според идеологически принципи. Това каза народният представител от ПГ на ГЕРБ Тома Биков по време на пресконференция, предаде репортер на Агенция „Фокус“.  Според Биков протестът пред КЕВР, който организира БСП на 15 декември 2017 г. е порив към политизиране на цената на водата,  тока и всякакъв вид стоки. „От 20-тина години насам в България цената на водата и тока се изчислява на базата на формула, а не на базата на идеологически принципи. БСП иска да върне идеологическия принцип при формирането на цените, такъв какъвто го помним в годините от 1994-1996 г., когато бяха контролирани над 50 % от цените на стоките в България“, коментира Биков. Според него регулаторът трябва да бъде оставен спокойно да взима тези решения.\r\nДеница КИТАНОВА", "date": "2017.12.12", "title": "Тома Биков, ГЕРБ: Цената на водата се изчислява според формула, а не според идеологически принципи"}
{"url": "http://www.focus-news.net/news/2017/12/12/2466583/plovdiv-vitsepremierat-valeri-simeonov-shte-otkrie-novata-priemna-na-mvr-v-sheker-mahala.html", "text": "Заместник министър-председателят Валери Симеонов ще открие утре, 13 декември, в 11.00 часа новата приемна на трето РУ „Полиция“ при ОД на МВР – Пловдив на ул. „Дилянка“ в Шекер махала. Това съобщиха от правителствената информационна служба.\r\nНа събитието ще присъстват кметът на район „Северен“ Ральо Ралев, кметът на община Пловдив Иван Тотев, областният управител на област Пловдив – Здравко Димитров, заместник-директорът на ГД „Национална полиция“ – Константин Димитров, директорът на Областна дирекция на МВР - Пловдив – Атанас Илков и началникът на Трето районно главен инспектор Никола Симов.", "date": "2017.12.12", "title": "Пловдив: Вицепремиерът Валери Симеонов ще открие новата приемна на МВР в Шекер махала"}
{"url": "http://www.focus-news.net/news/2017/12/12/2466584/reuters-evropeyskiya-sayuz-smyata-da-udalzhi-sanktsiite-sreshtu-rusiya.html", "text": "Европейския съюз смята да гласува в четвъртък удължаване с още шест месеца икономическите санкции срещу Русия, предава Reuters, като се позовава на изказвания, направено от някои дипломати и официални лица. \r\nНай-засегнати от санкциите, чиито срок трябва да изтече през януари 2018 г., са секторите на енергетиката, отбраната и финансите на Русия. Агенцията припомня, че те бяха въведени след събитията в Крим, определени от международната общност като анексиране на полуострова от страна на Москва.  Цанко Цолов", "date": "2017.12.12", "title": "Reuters: Европейския съюз смята да удължи санкциите срещу Русия"}
{"url": "http://www.focus-news.net/news/2017/12/12/2466585/vratsa-kragovoto-krastovishte-na-obhodniya-pat-na-grada-e-s-led-osvetlenie.html", "text": "Кръговото кръстовище на обходния път на град Враца и второкласния път II-15 Враца – Мизия е с енергоефективно LED осветление. За по-добра видимост при шофиране през нощта, повишаване на безопасността и удобството при пътуване са монтирани 12 стълба с 24 бр. осветителни тела. Това съобщиха от пресцентъра на Агенция \"Пътна инфраструктура\".\r\nАПИ предприе тази допълнителна мярка за повишаване безопасността на движение, тъй като много често шофьорите не спазват пътните знаци и ограничението на скоростта от 40 км/ч. и навлизат в кръстовището със скорост много по-висока от допустимата.", "date": "2017.12.12", "title": "Враца: Кръговото кръстовище на обходния път на града e с LED осветление"}
{"url": "http://www.focus-news.net/news/2017/12/12/2466586/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от + 1° до + 17°. Времето над страната е ясно. Вятър духа в областите: Враца, Хасково и Шумен. Пътните настилки в страната са предимно сухи, по усойните места мокри, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: \r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192 до км 193, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.12", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/12/2466587/rosen-marinov-obshtina-svishtov-koledniyat-bazar-v-grada-ima-ogromno-sotsialno-znachenie-za-obshtestvenostta.html", "text": "Коледният базар в града има огромно социално значение за обществеността. Свидетелство за това е фактът, че повечето от търговците, които се включват в него, го правят с благотворителна цел. Това каза за Радио „Фокус“ – Велико Търново директорът на Дирекция „Култура и културно наследство“ в местната администрация Росен Маринов. Той уточни, че своеобразният пазар ще е разположен в центъра на града, на пл. „Свобода“ от 18 до 22 декември. „Молбите за участие вече се приемат в Общинско предприятие „Пазари“ – Свищов. Приемът продължава до 15 декември. Всички желаещи могат да заявят своето участие, повечето вече го сториха. Вярвам, че и през тази година ще успеем да създадем една празнична атмосфера в градската градина и ще можем да осъществим добрата си инициатива, тъй като повече от участниците се включват благотворително“, обясни още Росен Маринов. Той пожела весели празници на всички жители и гости на Свищов и ги прикани да се включат в събитията от коледната програма на Общината.\r\nЛуиза ТРАНЧЕВА", "date": "2017.12.12", "title": "Росен Маринов, Община Свищов: Коледният базар в града има огромно социално значение за обществеността"}
{"url": "http://www.focus-news.net/news/2017/12/12/2466588/sport-chelsi-shte-se-fokusira-varhu-osiguryavane-na-myasto-v-shampionska-liga.html", "text": "След загубата на Челси с 1:0 от Уест Хем, мениджърът на клуба Антонио Конте заяви, че тимът му ще се фокусира повече върху осигуряване на място за Шампионска лига, отколкото върху титлата. Според Конте, Челси е загубил всички свои шансове да спечели трофея в английската „Висша лига“ след като изостава с 14 точки от първия в класирането Манчестър Сити.  Сити разполагат с актив от 46 точки, Челси са на трета позиция с 32 точки, три по-малко от втория Манчестър Юнайтед.", "date": "2017.12.12", "title": "Спорт: Челси ще се фокусира върху осигуряване на място в Шампионска лига"}
{"url": "http://www.focus-news.net/news/2017/12/12/2466589/startira-kolednoto-izdanie-2017-na-natsionalnata-blagotvoritelna-kampaniya-na-mvr.html", "text": "Стартира Коледното издание 2017 на Националната благотворителна кампания на МВР, съобщиха от пресцентъра на МВР. \"Ключът към успеха на всяка благородна инициатива са както вярата в нейния смисъл и значимост, така и незаменимите жестове на съпричастност. Признателни сме на всички, които с готовност застават до нас и със своя авторитет и безкористност въплъщават идеята за отговорност и грижа към момчетата и момичетата на полицаите и пожарникарите, които завещаха пример за доблест\", посочват от МВР.  \r\nНационалната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, се осъществява под патронажа на министъра на вътрешните работи Валентин Радев. \r\nПовече за кампанията може да намерите .", "date": "2017.12.12", "title": "Стартира Коледното издание 2017 на Националната благотворителна кампания на МВР"}
{"url": "http://www.focus-news.net/news/2017/12/12/2466590/desislava-atanasova-gerb-mozhe-da-initsiira-promyana-v-davnostta-na-privatizatsiyata-bez-podpisa-na-korneliya-ninova-tova-predlozhenie-shte-stane-fakt.html", "text": "ГЕРБ може да инициира промяна в давността на приватизацията - без подписа на Корнелия Нинова това предложение ще стане факт. Това каза народният представител от ПГ на ГЕРБ Десислава Атанасова по време на пресконференция, предаде репортер на Агенция „Фокус“.  Попитана дали ще бъдат внесени такива промени самостоятелно от ГЕРБ, Атанасова отговори, че не е оторизирана да отговаря вместо лидера на партията по този въпрос. Десислава Атанасова коментира, че тезата на ГЕРБ за приватизацията не е променена. „Тази инициатива не е с оглед на политическа репресия, а с оглед на преследване и установяване на истината за целия този преход и най-важното за борбата с корупцията“, допълни Атанасова. На въпрос дали е притеснена от това, че Корнелия Нинова ще я съди за „Техноимпекс“, тя отговори, че не е и че всичко ще бъде доказано в съда. „Въпросът, който касае писмото на гл. прокурор вследствие на мое запитване, ще стане вероятно съвсем публично достояние, когато влезем в съда. То не е класифицирано\", допълни депутатът от ГЕРБ. \r\nДеница КИТАНОВА", "date": "2017.12.12", "title": "Десислава Атанасова: ГЕРБ може да инициира промяна в давността на приватизацията - без подписа на Корнелия Нинова това предложение ще стане факт"}
{"url": "http://www.focus-news.net/news/2017/12/12/2466591/5-sa-kandidatite-za-izgrazhdaneto-na-nov-most-nad-reka-beli-osam-i-patna-vrazka-za-troyanskiya-manastir-i-oreshak.html", "text": "5 са офертите на участниците в обществената поръчка за изграждането на нов мост над река Бели Осъм в гр. Троян и пътна връзка за Троянския манастир и Орешак, съобщиха от пресцентъра на Агенция \"Пътна инфраструктура\". Проектът ще се изпълни със средства от бюджета на АПИ по програма „Ново строителство“. Индикативната му стойност е 2,2 млн. лв. без ДДС.\r\nОтворените оферти по реда на постъпването им в деловодството АПИ са на:\r\n•\t„ИСА 2000“ ООД;\r\n•\t„ОРС ИНФРАСТРУКТУРА“ ООД; \r\n•\tОбединение „П М Троян“, с участници: „Мостремонт 97“ ООД и „Пътстрой 92“ АД;\r\n•\t„Агромах“ ЕООД;\r\n•\t„СПЛ Троян 2018“ ДЗЗД, с участници: „ПСТ ГРУП“ ЕАД, „Пътстрой-Ловеч“ ЕООД и „ПСТ Плевен“ ЕООД.\r\nПроектът включва изграждането на нов мост над река Бели Осъм в град Троян и строителство на пътна връзка между път II-35 Троян - Ловеч и път III-357 Троян - Орешак. Новото съоръжение ще бъде с дължина 43,2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града. Целта е транзитният трафик да се изнесе от центъра на града и да преминава през източния му край.\r\nСрокът за изпълнение на строителните дейности е 12 месеца.", "date": "2017.12.12", "title": "5 са кандидатите за изграждането на нов мост над река Бели Осъм и пътна връзка за Троянския манастир и Орешак"}
{"url": "http://www.focus-news.net/news/2017/12/12/2466592/pregled-na-mezhdunarodnite-novini-do-18-chasa-agentsiya-fokus.html", "text": "Европейския съюз смята да гласува в четвъртък удължаване с още шест месеца икономическите санкции срещу Русия, според някои дипломати и официални лица. \r\nНай-засегнати от санкциите, чиито срок трябва да изтече през януари 2018 г., са секторите на енергетиката, отбраната и финансите на Русия. Агенцията припомня, че те бяха въведени след събитията в Крим, определени от международната общност като анексиране на полуострова от страна на Москва. \r\n*** Русия временно затваря посолството си в Йемен, това съобщи във вторник говорителят на руското външно министерство Мария Захарова.\r\n„С оглед на ситуацията в Сана, бе взето решение за временно преустановяване на руското дипломатическо представителство в Йемен“, се казва в направеното от Захарова съобщение. \r\n„Всички служители са напуснали страната“, добави още говорителят. Не е съобщено кога Москва смята да отвори относно посолството си в Сана.\r\n*** Руският външен министър Сергей Лавров заяви, че Москва ще „направи всичко нужно“ за да помогне за постигането на споразумение между враждуващите фракции в Либия.\r\nВъв вторник, след проведена съвместна пресконференция между Лавров и неговия либийски колега, първият дипломат на Москва подчерта, че „ние ще подпомогнем решаването на всички въпроси в преговорите между Триполи и Тобрук“ и отбеляза, че „Русия ще направи всичко нужно“ за нормализирането на ситуацията в Либия. \r\n*** 18 души са ранени след земетресението, което бе регистрирано в източната част на Иран по-рано във вторник, според данни от местна национална медия. Няма информация за загинали. \r\nВследствие на труса няколко стари къщи са разрушени а занятията в училищата в региона са отменени. \r\nНа 12 ноември след силно земетресение в страната, усетено близо до границата с Ирак, над 600 души загинаха, като още хиляди бяха ранени. \r\n*** Във вторник мандатът на Йенс Столтенберг като генерален секретар на НАТО бе удължен до 2020 година, според общо официално становище направено от страните членки на организацията. Според съобщението, 29-те държави имат „пълно доверие“ в норвежкия политик, като от своя страна Столтенберг заяви, че е „поласкан и благодарен“.\r\n*** Палестински медии разпространиха информация за двама загинали мъже в резултат на ракетен обстрел в северната част на Ивицата Газа, но говорител на израелските сили за сигурност отрече докладите и увери, че в района не е извършена атака.\r\nГоворителят на Министерството на здравеопазването в Рамала в Газа потвърди, че в една от болниците в района на предполагаемата атака са приети телата на двама загинали. Тяхната самоличност не бе разкрита.\r\nИзданието привежда информация, съгласно която в понеделник вечерта израелската система за противоракетна отбрана е прихванала ракета, изстреляна от територията на Ивицата Газа, контролирана от „Хамас“. Не се съобщава за ранени или нанесени материални щети.\r\n*** Европейският отбранителен съюз придобива все по-ясни очертания: във вторник, 12 декември, страните от Общността постигнаха съгласие по ключови въпроси от Европейската програма за развитие на отбранителната индустрия (EDIDP). За привеждането им в изпълнение е необходимо одобрението на Европейския парламент.\r\nСъгласно разпространената информация, първите проекти трябва да бъдат финансирани през 2019 г. Целта на е EDIDP да насърчи конкурентоспособността и иновациите в отбранителната промишленост на ЕС с бюджет от 500 милиона евро за 2019 г. и 2020 г. По-конкретно, тя има за цел да създаде стимули за трансгранични инвестиции от страна на малки и средни предприятия.\r\nПрограмата е „неразделна част\" на Европейския фонд за отбрана, предложен от Европейската комисия. Това ще служи като съвместно въоръжаване и инвестиции в областта на военните научни изследвания. 25 членки на ЕС се договориха вчера официално в Брюксел на \"постоянно структурирано сътрудничество\" (PESCO) в сектора на отбраната, който предоставя общо 17 конкретни проекти въоръжение, логистика, научни изследвания и обучение.\r\nВ рамките на срещата на министрите на външните работи в Брюксел, проведена  в понеделник, за първи път държавите-членки на ЕС взеха конкретни решения за засилването на военното сътрудничество. Общо 25 страни от ЕС се договориха  за стартирането на 17 конкретни проекти за въоръжение, логистика, научни изследвания и обучение.\r\n*** Все още не са проведени разговори между Скопие и Атина за новото име на Република Македония. Това увери във вторник министър-председателят Зоран Заев, който е на посещение в Косово.\r\nПо-рано в медиите бе разпространена информация, съгласно която на масата за преговори в Брюксел е представено конкретна идея за името на страната – „Нова Македония“. В тази връзка Заев подчерта, че това е предложение на медиите, а не на официалните представители на двете страни, участващи в преговорите за разрешаване на т.нар. спор за името.\r\n„Ние не трябва да говорим за нови имена или нещо подобно. Вярвам, че в наши дни ще обсъждаме потвърждението на желанието и на двете страни да дадат съществен принос за решаването на проблема, който Гърция има с нашето установено име. Надявам се, че с посредничеството на Матю Нимиц ще бъде потвърдено взаимното желание на двете страни, Македония и Гърция, за намиране на такова решение. Надявам се, че срещата ще приключи в положителна атмосфера, за да можем да очакваме по-нататъшно развитие на възможни решения на този проблем\", подчерта Заев.\r\nСлед тригодишна пауза във вторник, 12 декември, в Брюксел са възобновени преговорите за разрешаване на спора между Скопие и Атина за името на Република Македония. Кръгът от преговори в белгийската столица ще премине под ръководството на международния посредник на ООН в спора между двете съседни държави – Матю Нимиц.\r\nПо-рано гръцкият външен министър Никос Кодзиас направи изявление, в което изрази увереност, че уреждането на спора между Атина и Скопие може да бъде завършено през първата половина на 2018 г. \r\n***", "date": "2017.12.12", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/12/2466593/api-vremenno-e-ogranicheno-dvizhenieto-po-pat-i-1-mezdra-botevgrad-v-uchastaka-lyutidol-novachene-poradi-ptp.html", "text": "Временно е ограничено движението по път I-1 Мездра - Ботевград в участъка Лютидол - Новачене поради ПТП. Това съобщиха от пресцентъра на Агенция \"Пътна инфраструктура\". Обходен маршрут: по път II-16 Ребърково-Своге-София.", "date": "2017.12.12", "title": "АПИ: Временно е ограничено движението по път I-1 Мездра - Ботевград в участъка Лютидол - Новачене поради ПТП"}
{"url": "http://www.focus-news.net/news/2017/12/12/2466594/ep-aktsent-varhu-brekzit-v-debata-predi-evropeyskiya-savet-ot-10-ch-v-sryada.html", "text": "Акцентът на дебата в сряда от 10 часа, ще бъде Брекзит, съобщават от пресцентъра на Европейския парламент. Евродепутатите ще обсъдят напредъка в преговорите за Брекзит с първия заместник-председател на Европейската комисия Франс Тимерманс и главния преговарящ Мишел Барние преди да представят препоръките си. \r\nДебатът относно Брекзит ще се съсредоточи върху това дали преговорите са постигнали „значителен напредък“ по основните теми за правата на гражданите, границата между Северна Ирландия и Република Ирландия и финансовото измерение. Само при положителен отговор на този въпрос може да се премине към обсъждане на бъдещите отношения между ЕС и Обединеното кралство.  \r\nРаботната група на Парламента относно Брекзит с председател Ги Верхофстад (АЛДЕ, Белгия) представи проект на резолюция, който приветства постигнатия съвместен напредък от страна на ЕС и Великобритания в преговорите на 7 декември. Проектът на резолюция препоръчва на държавните и правителствени ръководители на ЕС-27 да постановят на 15 декември, че в действителност е постигнат „значителен напредък“. В същото време има и две изменения, които, в светлината на скорошни коментари като тези на Дейвид Дейвис, наблягат на нуждата да се преговаря добросъвестно. Резолюцията също така отбелязва, че остават много трудни въпроси, които трябва да бъдат решени преди оттеглянето на Великобритания да бъде оформено окончателно. Гласуването на резолюцията ще се състои в сряда от 13.00 ч. българско време. \r\nКато гласува дали да приеме или отхвърли споразумението, Парламентът ще има последната дума относно изхода на преговорите. Споразумението трябва да бъде сключено до март 2019 г.  \r\nМожете да гледате пленарния дебат чрез EP Live и EbS+.", "date": "2017.12.12", "title": "ЕП: Акцент върху Брекзит в дебата преди Европейския съвет от 10 ч. в сряда"}
{"url": "http://www.focus-news.net/news/2017/12/12/2466595/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. През деня няма регистрирани тежки пътни инциденти. Пътните настилки са сухи и нормално проходими при зимни условия. Повишена опасност от падаща камъни има в Кресненското дефиле и по второкласен път – 19 Симитли – Гоце Делчев. В oбласт Благоевград няма въведени ограничения за движението на моторни превозни средства. На някои места се извършват ремонтни дейности по асфалтовата настилка, като всички те са сигнализирани с необходимите пътни знаци и табели, указващи дейностите, които се извършват в районите.\r\nЛора КАЛЧЕВА", "date": "2017.12.12", "title": "Благоевград: Интензивен е трафикът по автомагистрала „Струма“, главен път Е-79 и второкласен път – 19 Симитли – Гоце Делчев"}
{"url": "http://www.focus-news.net/news/2017/12/12/2466596/reuters-rusiya-shte-zapazi-dve-voenni-bazi-v-siriya-sled-izteglyaneto-na-voennite-si-chasti.html", "text": "Русия ще запази една военноморска и военновъздушна база в Сирия и след изтеглянето на контингента си от страната, предава Reuters, като се позовава на официална информация от Кремъл, дадена във вторник. \r\nВ понеделник президентът Владимир Путин започна изтеглянето на военните части от Сирия, тъй като според Москва, терористичната групировка „Ислямска държава“, действаща в рамките на страната е почти победена, което означава че руските военни са изпълнили първоначалната си задача. \r\n„Благодарение на факта, че операцията за спасяване на Сирия и освобождаване на сирийската земя от терористите е изпълнена, вече няма нужда от наличието на пълна бойна сила“, заяви във вторник говорителят Дмитрий Песков, като добави, че Москва все пак ще си запази базите в Латакия и Хмеймим, тъй като „терористите може да се опитат да се изправят“. Ако това стане, ще им бъдат нанесени „унищожителни“ удари, отбеляза още Песков.   Цанко Цолов", "date": "2017.12.12", "title": "Reuters: Русия ще запази две военни бази в Сирия след изтеглянето на военните си части"}
{"url": "http://www.focus-news.net/news/2017/12/12/2466597/blagoevgrad-zamestnik-kmetat-hristina-shopova-otkri-parvata-postanovka-za-bebeta-v-grada.html", "text": "Заместник-кметът по култура и хуманитарни дейности на община Благоевград Христина Шопова откри куклен театър за бебета, съобщиха от пресцентъра на Общината. Тя приветства малките посетители и техните родители на първата по рода си инициатива в областния център на Пиринско, част от Коледен фестивал 2017г. „Благодаря Ви, че днес сте тук, за да подкрепите една чудесна инициатива, която е новост за Благоевград. Театър за бебета не е представян досега в града ни, но този вид представления са се доказали с голям успех в София  и се надявам същото да бъде и в нашия град. Виждам, че новото поколение ще бъде с голям потенциал и това се доказва, именно с присъствието на най-малките в залата“, каза в словото си заместник-кметът. Тя пожела весели празници и успехи на всички малчугани и техните родители. \r\nАлтернативният театър се провежда за първи път в Благоевград и бе приета с голям интерес от най- младото поколение на града. Родителите останаха очаровани от професионалната игра на актьорите, които грабнаха вниманието с първата поява на сцената в Младежки дом.\r\nС постановката на Куклен театър - Благоевград, по идея на Галина Савова „Ту тук, ту там“, актьорите създадоха топла и уютна обстановка. Режисьор на постановката е самата Галина Савова, сценографията е на Стефка Кювлиева, музиката на Георги Красимиров - Герасим. Ирина Шумелова и Наталия Петкова чрез забавление успяха да събудят непредвидими реакции и усмивки в най-малките. \r\nНай-новата постановка „Ту тук, ту там“ може да се види и на 13 декември (четвъртък) от 11:00 часа, 17 декември (неделя) от 10:00 часа и на 27 декември (сряда) от 11:00 часа. Всички представления ще бъдат в Младежки дом Благоевград.", "date": "2017.12.12", "title": "Благоевград: Заместник-кметът Христина Шопова откри първата постановка за бебета в града"}
{"url": "http://www.focus-news.net/news/2017/12/12/2466598/balgariya-poe-predsedatelstvoto-na-savet-obshti-vaprosi.html", "text": "България пое символично от Естония ротационното председателство на Съвет „Общи въпроси“, съобщиха от пресцентъра на МВнР. От българска страна в днешното заседание в Брюксел участва заместник-министърът на външните работи Емилия Кралева. \r\nСъветът завърши подготовката за предстоящия Европейския съвет. В областта на сигурността и отбраната държавните и правителствените ръководители ще приветстват стартирането на Постоянното структурирано сътрудничество (ПСС). Ще бъде направен преглед на напредъка и в други области, включително на сътрудничеството между ЕС и НАТО. Европейският съвет ще приеме заключения относно социалните въпроси, както и в областта на образованието и културата. Лидерите ще проведат дебат относно бъдещата политика в областта на миграцията, обхващащ както вътрешното, така и външното измерение, както и по въпроси на Икономическия и паричния съюз. \r\nБългария високо оцени поставянето на акцент в предстоящата дискусия върху Постоянното структурирано сътрудничество. В ролята на председател на Съвета на Европейския съюз ще работим активно за финализирането на преговорите с Европейския парламент по Европейската програма за промишлено развитие в областта на отбраната, заяви в изказването си зам.-министър Кралева. Ще продължим да подкрепяме по-нататъшното задълбочаване на сътрудничеството между ЕС и НАТО, включително в сфери като борбата с тероризма и кибер сигурността.\r\nПо отношение на темата за миграцията, България споделя разбирането, че преодоляването на това предизвикателство изисква всеобхватен подход, включващ както засилване на контрола по външните граници на ЕС, така и ефективна политика на връщане. Трябва да продължим да следим отблизо развитието на ситуацията по всички миграционни маршрути. \r\nСъвет „Общи въпроси“ одобри Съвместна декларация относно годишното междуинституционално програмиране, която обхваща периода от 1 януари 2018 до края на мандата на ЕП. Като следващ ротационен председател на Съвета България ще продължи законодателната работа, започната от Естонското председателство. \r\nВ рамките на Съвета се състоя работен обяд с комисар Йоханес Хан и министрите на външните работи на страните-кандидатки за членство в ЕС. Българският представител подчерта, че процесът на разширяване на ЕС е най-добрият инструмент за постигане на стабилност, сигурност, просперитет и е важен стимул за провеждането на необходимите трудни реформи. Неделима част от процеса на евроинтеграция е поддържането на добросъседски отношения и задълбочаването на регионалното сътрудничество. България като председателство ще работи активно за подобряването на свързаността на региона във всичките й аспекти - енергийна, транспортна, комуникационна и дигитална. \r\nСтраните-кандидатки и много от държавите-членки отбелязаха ролята на предстоящото Българско председателство за връщането на темата за Западните Балкани в дневния ред на Европейския съюз и заявиха очаквания за ускоряване на процесите през следващата година.", "date": "2017.12.12", "title": "България пое председателството на Съвет „Общи въпроси“"}
{"url": "http://www.focus-news.net/news/2017/12/12/2466599/anadolu-agency-turtsiya-shte-bade-domakin-na-mezhdunarodna-sreshta-v-sryada.html", "text": "Турция ще приеме външните министри на Мексико, Индонезия, Южна Корея и Австралия в сряда, за годишната среща на организацията MIKTA, предава Anadolu Agency. \r\nПрисъстващите ще обсъдят някои въпроси от международно и регионално значение, като в края на срещата Индонезия официално ще поеме председателството на организацията за 2018 г. Цанко Цолов", "date": "2017.12.12", "title": "Anadolu Agency: Турция ще бъде домакин на международна среща в сряда"}
{"url": "http://www.focus-news.net/news/2017/12/12/2466600/direktorat-na-gd-pbzn-gl-komisar-nikolay-nikolov-shte-nagradi-pozharnikari-ot-veliko-tarnovo-i-lovech.html", "text": "Директорът на ГД „Пожарна безопасност и защита на населението“ гл. комисар Николай Николов ще посети Регионалните дирекции във Велико Търново и Ловеч, съобщиха от пресцентъра на МВР. Той ще се срещне със служителите на двете дирекции и ще връчи награди за постигнати високи професионални резултати. \r\nЦеремонията във Велико Търново ще започне около 11,30 часа, а в Ловеч ще е около 14,30 часа.", "date": "2017.12.12", "title": "Директорът на ГД ПБЗН гл. комисар Николай Николов ще награди пожарникари от Велико Търново и Ловеч"}
{"url": "http://www.focus-news.net/news/2017/12/12/2466601/sport-taysan-fyuri-prie-nalozhenoto-mu-prez-2015-g-nakazanie.html", "text": "В полунощ на 12 декември изтича наказанието на Тайсън Фюри, което му забраняваше да играе на професионалната сцена. Санкцията му бе наложена заради взимане на допинг през 2015 г. Британецът така и не призна вината си до последния момент, като официалната му позиция бе, че положителните проби са причинени от изядено от него глиганско месо. По-рано днес Фюри призна издадената присъда, което означава, че може да кандидатства за подновяване на боксовия си лиценз считано от 13 декември.", "date": "2017.12.12", "title": "Спорт: Тайсън Фюри прие наложеното му през 2015 г. наказание"}
{"url": "http://www.focus-news.net/news/2017/12/12/2466602/api-shofyorite-patuvashti-po-napravlenieto-sofiya-mezdra-tryabva-da-se-dvizhat-po-pat-ii-16-rebarkovo-svoge-sofiya-poradi-ptp-na-patya.html", "text": "Шофьорите, пътуващи по направлението София - Мездра, да се движат по път II-16 Ребърково-Своге-София. Това съобщиха от пресцентъра на Агенция \"Пътна инфраструктура\". Временно е ограничено движението по път I-1 Мездра - Ботевград в участъка Лютидол - Новачене поради ПТП.", "date": "2017.12.12", "title": "АПИ: Шофьорите, пътуващи по направлението София - Мездра, трябва да се движат по път II-16 Ребърково-Своге-София поради ПТП на пътя Мездра - Ботевград"}
{"url": "http://www.focus-news.net/news/2017/12/12/2466603/prezidentat-rumen-radev-ne-mozhem-poveche-da-se-prestruvame-che-klimatichnite-promeni-ne-sa-problem.html", "text": "Не можем повече да се преструваме, че промените в климата не са проблем и този проблем не може да бъде решен само с ограничаването и забраната на традиционното производство на енергия, нито само с лимитирането на емисиите на парниковите газове. Това заяви президентът Румен Радев пред журналисти в Париж, съобщиха от прессекретариата на държавния глава. По покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким, българският държавен глава представя страната ни на световната среща на върха в Париж „Една планета“, посветена на климатичните промени. \r\n„Виждаме какви са последствията от промените в климата – те стават все по драматични, засягат икономиките на всички държави, а много хора губят живота си“, подчерта Румен Радев. По думите на президента е необходим процес на дълбока трансформация на начина, по който се създават енергия, стоки и услуги. „Затова трябва да спечелим умовете и сърцата на младото поколение. Необходима е нова етика и нова култура в моделите на производство“, добави държавният глава. \r\nСпоред Румен Радев в процеса на трансформация трябва да бъдат включени и образователните системи, за да се влагат повече инвестиции в иновативни технологии и проекти. В отговор на въпрос президентът Радев подчерта, че всички хора и институции, ангажирани с климатичните промени са важни и благодари на публично известните личности, които подкрепят и инвестират в тази значима кауза. \r\nПоследиците от глобалното затопляне са вече реална заплаха за много държави в света, посочи още българският държавен глава, който е разговарял в рамките на форума с премиера на Бангладеш г-жа Шейх Хасина. По думите на президента една държава с население от 165 млн. души и с много ниска надморска височина, която е застрашена от повишаването на нивото на световния океан, създава заплаха от мащабна миграционна криза. \r\nПо време на форума Румен Радев е обсъдил и присъединяването на България към Шенгенското пространство с холандския министър-председател Марк Рюте. „Няма да е толкова лесно, колкото очаквахме. Ще трябва много работа“, посочи държавният глава.  \r\nПо-рано днес президентът Румен Радев участва заедно с ръководителите на делегациите, участващи в срещата на върха в Париж, в работна среща с президента на Френската република Еманюел Макрон в Елисейския дворец.", "date": "2017.12.12", "title": "Президентът Румен Радев: Не можем повече да се преструваме, че климатичните промени не са проблем"}
{"url": "http://www.focus-news.net/news/2017/12/12/2466604/the-hill-sreshtu-napadatelya-ot-nyu-york-byaha-povdignati-ofitsialni-obvineniya.html", "text": "Срещу нападателя, който се опита да организира терористичен акт в Манхатън, бяха повдигнати официални обвинения, пише The Hill. 27-годишният Акайед Юлла, който се опита да детонира бомба в нюйоркския квартал в понеделник, ще отговаря в съда заради организиране на терористичен акт, подкрепяне на тероризма и незаконно притежание на оръжие, съобщиха местните власти във вторник.\r\nВестникът припомня, че в понеделник Юлла детонира конусовидна самоделна бомба на една от станциите на метрото в Манхатън, но устройството се оказа дефектно. В резултат „самотният вълк“ бе тежко ранен, докато други трима души са по-леко пострадали. Няма данни за загинали след неуспешния опит. \r\nЮлла е разкрил, че е опитал да организира атентат заради американските въздушни удари срещу екстремистите от „Ислямска държава“. От 2011 г. насам, когато нападателят е пристигнал в САЩ от Бангладеш, той не е бил подсъдим за каквото и да е престъпление, като най-вероятно се е радикализирал впоследствие.  Цанко Цолов", "date": "2017.12.12", "title": "The Hill: Срещу нападателя от Ню Йорк бяха повдигнати официални обвинения"}
{"url": "http://www.focus-news.net/news/2017/12/12/2466605/yambol-simeon-dimitrov-na-18-godini-i-nepalnoletniyat-kostadin-dimitrov-sa-dvamata-izvarshiteli-na-napadenieto-nad-taksimetrov-shofyor.html", "text": "Симеон Димитров на 18 години и непълнолетният Костадин Димитров са двамата извършители на нападението над таксиметровия шофьор в ямболското село Дражево, съобщиха пред журналисти зам. административният ръководител на Апелативна прокуратура – Бургас Йовита Григорова и зам.-ръководителят на окръжната прокуратура в Ямбол Димитринка Георгиева, предаде репортер на Радио \"Фокус\" - Сливен. Момчетата се сговорили предварително да оберат таксиметровия шофьор, като предварително подготвили преработена в огнестрелна въздушна пушка, газов пистолет и нож. Престъплението било замислено снощи, на 11 декември. Шофьорът е оцелял само благодарение на хладнокръвните си действия - въпреки животозастрашаваща рана, е успял да се измъкне, и бързата и компетентна лекарска намеса след това. По първоначалната версия възнамерявали да му вземат оборота и автомобила. Повикали шофьора на поръчка и край гробищния парк в Дражево го нападнали. При опита за грабеж, 31-годишният таксиметров шофьор се е съпротивлявал, а единият от нападателите се самонаранил с нож. На мястото на произшествието са намерени три гилзи, а в белия дроб на пострадалия е имало раздробена сачма. Той бил прострелян при опита да запали колата и да потегли. \r\nЗа по-малко от 24 часа нападателите са разкрити и задържани за 72 часа, предстои искането на постоянна мярка \"задържане под стража\". На двамата е направен тест за наркотици. Резултатите все още не са готови. \r\nДвамата били спортисти и тренирали бокс. Според директора на ОД на МВР – Ямбол старши комисар Генчо Иванов полицията е реагирала две минути след получаване сигнала за нападението, а шофьорът е бил открит в изключително тежко състояние и само бързата намеса на лекарите е спасила живота му.\r\n\"За двете престъпления - опит за въоръжен грабеж и опит за убийство, са предвидени двете най-тежки наказания в Наказателния кодекс - от 15 до 20 години \"лишаване от свобода\" и доживотен затвор без право на замяна, както и конфискацията на имуществото\",  уточни Григорова.\r\nРадио \"Фокус\" - Сливен припомня:  Таксиметров шофьор е бил прострелян снощи около 18.20 часа в района на ямболското село Дражево. Той бил повикан на поръчка от двама младежи – на 14 и 18 години. Случаят е под наблюдението на Окръжна прокуратура – Ямбол. След изстрела таксиметровият шофьор успял да се добере до колата, но му прилошало от кръвозагуба. Обадил се на баща си, който повикал линейка. Простреляният е бил откаран в ямболската областна болница, където му е направено спешно кръвопреливане. В момента шофьорът е стабилен.\r\nЛюдмила ЙОРГОВА", "date": "2017.12.12", "title": "Ямбол: Симеон Димитров на 18 години и непълнолетният Костадин Димитров са двамата извършители на нападението над таксиметров шофьор"}
{"url": "http://www.focus-news.net/news/2017/12/12/2466606/sofiya-dvama-dushi-sa-postradali-leko-pri-katastrofata-na-patya-mezdra-botevgrad.html", "text": "Двама души са пострадали леко при катастрофата на пътя Мездра – Ботевград, в участъка Лютидол – Новачене. Това съобщиха за Агенция „Фокус“ от пресцентъра на МВР. Сигнал за сблъсък между товарен и лек автомобил е подаден малко след 18.00 часа. При инцидента няма сериозно пострадали. Двамата водачи са били с леки оплаквания.\r\nЗаради катастрофата е необходимо водачите да използват обходен маршрут по път II-16 Ребърково-Своге-София.", "date": "2017.12.12", "title": "София: Двама души са пострадали леко при катастрофата на пътя Мездра – Ботевград"}
{"url": "http://www.focus-news.net/news/2017/12/12/2466607/sadiyskata-kolegiya-na-vss-osvobodi-olga-kadankova-toncheva-ot-zaemanata-dlazhnost-sadiya-v-sofiyski-gradski-sad.html", "text": "Съдийската колегия на Висшия съдебен съвет освободи на основание чл. 165, ал. 1, т. 2 от ЗСВ (подаване на оставка), Олга Велиславова Кадънкова-Тончева от заеманата длъжност „съдия“ в Софийски градски съд, считано от 28.12.2017 г. Това съобщиха от пресцентъра на ВСС.\r\nС решение на Комисията по атестирането и конкурсите от 27.11.2017 г. е уважена втората молба на съдия Кадънкова за продължаване срока за изготвяне на съдебните актове по обявените за решаване дела с още един месец. Според актуална справка, предоставена от Софийски градски съд към 23.11.2017 г., съдия Кадънкова има ненаписани съдебни актове по общо 18 броя въззивни граждански дела и 13 броя частни граждански дела.", "date": "2017.12.12", "title": "Съдийската колегия на ВСС освободи Олга Кадънкова-Тончева от заеманата длъжност „съдия“ в Софийски градски съд"}
{"url": "http://www.focus-news.net/news/2017/12/12/2466608/sofiya-vazstanoveno-e-dvizhenieto-po-pat-i-1-botevgrad-mezdra-v-uchastaka-lyutidol-novachene.html", "text": "Възстановено е движението по път I-1 Ботевград – Мездра в участъка Лютидол – Новачене. Това съобщиха от пресцентъра на Агенция \"Пътна инфраструктура\".", "date": "2017.12.12", "title": "София: Възстановено е движението по път I-1 Ботевград – Мездра в участъка Лютидол – Новачене"}
{"url": "http://www.focus-news.net/news/2017/12/12/2466609/donald-tusk-postigane-na-finalno-sporazumenie-za-brekzit-do-esenta-na-2018-bi-bilo-yarostna-nadprevara-s-vremeto.html", "text": "Председателят на Европейския съвет Доналд Туск отбеляза във вторник, че постигането на финално споразумение за Брекзит до есента на 2018 г. би било „яростна надпревара с времето“, пише Guardian. \r\nПолският политик е направил изказването си в отворено писмо към лидерите на Европейския съюз, пратено преди срещата на Съвета започващо в четвъртък, където сред точките от дневния ред ще бъде и пробивът в преговорите за излизане на Великобритания от ЕС.\r\n„Краят на първата фаза на преговорите (за Брекзит – б.р.) е среден успех, тъй като разполагаме само с 10 месеца да определим условията по преходния период и бъдещите ни отношения с Великобритания“, се казва в писмото на Туск. Според председателя, това ще бъде „яростна надпревара с времето“.  Цанко Цолов", "date": "2017.12.12", "title": "Доналд Туск: Постигане на финално споразумение за Брекзит до есента на 2018 би било „яростна надпревара с времето“"}
{"url": "http://www.focus-news.net/news/2017/12/12/2466610/haskovo-s-dram-shou-i-piroefekti-zapaliha-svetlinite-na-elhata-v-grada-dyado-koleda-pristigna-s-rokeri.html", "text": "С дръм шоу и пироефекти запалиха светлините на елхата в Хасково а Дядо Коледа пристигна с мотоциклет и екскорт от рокери, съобщиха от пресцентъра на Община Хасково. Група „Вакали“ нажежиха настроението на централия площад „Свобода“ в Хасково. Невероятните им изпълнения, гарнирани с изключителни пироефекти, възхитиха публиката. Кметът Добри Беливанов поздрави присъстващите и им пожела мирна и благодатна 2018 година.  Стотици деца повикаха Дядо Коледа, за да им помогне да запалят светлините на елхата. Той пък пристигна с мотоциклет, екскортиран от рокерите от клуб „Артрокс“. Децата с Дядо Коледа отброиха заедно от 10 до 1 и тогава комета запали светлините на елхата. Последва пиротехнически спектакъл и още  магически изпълнения на  група „Вакали“.", "date": "2017.12.12", "title": "Хасково: С дръм шоу и пироефекти запалиха светлините на елхата в града, Дядо Коледа пристигна с рокери"}
{"url": "http://www.focus-news.net/news/2017/12/12/2466611/prof-mihail-konstantinov-simulatsiite-na-distantsionno-elektronno-glasuvane-byaha-napalno-uspeshni-no-opasnostta-ot-prilaganeto-mu-ostava.html", "text": "Симулациите на дистанционно електронно гласуване бяха напълно успешни, предстоят още две такива през следващите два дни. Това каза за Радио „Фокус“ проф. Михаил Константинов, председател на борда на директорите на „Информационно обслужване“ - дружеството, което обработва данните за резултатите на изборите. Той допълни, че ще има общо 9 такива симулации, ако днешните се броят за три модула. По думите на проф. Константинов манипулации не са отчетени. „Манипулации не са отчетени, защото не се използват компрометирани карти като тези в Естония, които в момента се подменят. Опасността обаче остава, защото пробивът е математически базиран и не става въпрос за грешка, а проблемът е принципен. От този проблем бяха засегнати над 60 % естонските карти, известен процент словашки, вероятно 100% испански и много други, за които не знаем, защото за този проблем се мълчи“, коментира проф. Михаил Константинов. Той допълни, че тежък проблем има и с „Уиндоус“, защото системите забиват и се актуализират непрекъснато. По думите му това е част от борбата на Майкрософт за поправяне на защитните системи и криптирането.", "date": "2017.12.12", "title": "Проф. Михаил Константинов: Симулациите на дистанционно електронно гласуване бяха напълно успешни, но опасността от прилагането му остава"}
{"url": "http://www.focus-news.net/news/2017/12/12/2466612/predstoyashti-sabitiya-v-stranata-za-13-dekemvri-agentsiya-fokus.html", "text": "***\r\nОт 14.45 часа на „Дондуков“ 2 президентът Румен Радев ще проведе среща с министър-председателя на Кралство Норвегия Ерна Солберг.\r\n***\r\nОт 16.30 в Гербовата зала на „Дондуков“2 президентът ще удостои посланика на Португалската република Луиш Фераш с орден „Мадарски конник“ първа  степен за неговите заслуги за укрепването и развитието на двустранните отношения между Република България и Португалската република.\r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nВ сградата на Министерски съвет, министър-председателят Бойко Борисов ще се срещне с норвежкия премиер Ерна Солберг, която пристига на официално посещение в България.\r\n***\r\nОт 11.00 часа заместник министър-председателят Валери Симеонов ще открие новата приемна на трето РУ „Полиция“ при ОД на МВР – Пловдив на ул. „Дилянка“ в Шекер махала. \r\n***\r\nЗам.-министър Десислава Ахладова ще се срещне с представители на неправителствени организации, за да обсъди с тях пререгистрацията на юридическите лица с нестопанска цел.\r\n***\r\nОт 09.00 часа ХIV състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група.\r\n***\r\nОт 09.30 часа 11 състав на СГС ще гледа делото срещу Христо Петров бивш управител на „Фонд научни изследвания“, (умишлена безстопанственост).\r\n***\r\nОт 10.45 часа в малката зала Арена Армеец София – Европейска столица на спорта и Столична община традиционния Коледен спортен празник под надслов „Да подкрепим колективните спортове“.\r\n***\r\nОт 10.00 до 15.30 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\n От 10.00 часа  ХV състав на Специализирания наказателен съд ще гледа делото срещу Петър Т., Ивайло С., Красимира Д. и Пламен П. за организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще гледа делото срещу Хованес М., Пламен Т., Владимир Р. и Стоян А. за организиране и ръководене на организирана престъпна група. \r\n***\r\nОт 10.00 часа ХII състав на Специализирания наказателен съд ще гледа делото срещу Владимир Т., Пламен Н., Тодор С., Виктор М. и Веселин Д. за образуване и ръководене на организирана престъпна група. \r\n***\r\nОт 10.00 часа XVI състав на Специализирания наказателен съд ще гледа делото срещу Иван И., Дилян И. и Милен Д. за образуване и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа в Национален пресклуб БТА Национално пациентско обединение „Конфедерация защита на здравето”/КЗЗ/ ще представи Пътна карта на Европейския пациентски форум, инструмент за политическо ръководство и призив за дългосрочна визия на пациентите и гражданите на ЕС.\r\n***\r\nОт 10.30 часа 19 състав на СГС ще гледа делото срещу Веселин Пенев и Юлия Димитрова (делото за царските конюшни по обвинение за представяне на невярно заключение от лицензиран оценител или одитор).\r\n***\r\nВ Народното събрание Обединението на  жените социалистки област Пловдив ще внесе подписка за ратификация на Истанбулската конвенция.\r\n***\r\nОт 11.00 часа ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои заключителната пресконференция в кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 11.10 часа в Национален пресклуб БТА Изпълнителната агенция по горите и Българското дружество за защита на птиците ще проведат Заключителна пресконференция на Кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 12.00 часа в Национален пресклуб БТА Българското либертарианско общество и Движение „Промена“ ще представят проучването \"Анализ на българската наркополитика 2009-2016 г.\"\r\n***\r\nОт 13.00 часа в Национален пресклуб БТА ще се проведе пресконференция по повод на Третото издание на пътуващ Международен турист филм фест /София - Истанбул - Чорлу - Одрин, 13 - 17 декември 2017 г./\r\n***\r\nОт 12.00 часа в къщата на художника Нено Балкански в столичния квартал „Изток\" на ул. „Латинка\" 12, ще бъде представена нова музейна експозиция, посветена на Балкански.\r\n***\r\nОт 12.30 часа в Български културен институт ще се състои церемония по връчване на наградите на победителите в конкурса за есе на тема „Измеренията на българската поезия 20 -21 век“. \r\n***\r\nОт 13.00 часа в конферентна зала „Перла“ на хотел „Даунтаън“ ще се състои заключителна конференция на тема „Постижения и предизвикателства при предоставянето на услугата Кризисен център за жени пострадали от домашно насилие и техните деца в Димитровград”.\r\n***\r\nОт 13.30 часа Прокурорската колегия на ВСС ще проведе заседание. \r\n***\r\nОт 13.30 часа I състав на Специализирания наказателен съд ще гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n***\r\nОт 14.00 часа пред посолството на САЩ в София Инициативен комитет -  „Ерусалим столица на Палестина“ организира протестен митинг. \r\n***\r\nОт 14.00 часа ХVII състав на Специализирания наказателен съд ще гледа делото срещу Христо И. за изнудване. \r\n***\r\nОт 14.00 часа в зала „Галерия“ на хотел „Анел“ ще бъдат връчени Годишните стипендии на лекари специализанти и редовни докторанти.\r\n***\r\nОт 14.00 часа в зала „Музикална“ на Централния военен клуб , ПП Обединени земеделци организира Възпоменателна дискусия, посветена на живота и делото на д-р Г. М. Димитров. Събитието е по повод 45 години от кончината на земеделския лидер, политик и демократ.\r\n***\r\nОт 16.30 часа в Мраморно фоайе на НДК ще се състои последната дискусия в Годината на детската книга на тема „Поколението Милениум – илюстратори. Трудната среща с българския издател“.\r\n***\r\nОт 18.00 часа в „Сити Марк Арт Център“ ще се състои мултимедийно представяне на филма „Царят“.  Очаква се на събитието да присъства Н. В. Цар Симеон, български и чуждестранни гости.\r\n***\r\nОт 18.00 часа в литературен клуб „Перото“ ще бъде представено творчеството на Любен Петков. \r\n***\r\nВ 19.00 часа в Дома на архитекта - ул. „Кракра“ 11, Българо-финландското дружество за приятелство организира честване на 100 - годишнината от обявяването на независимостта на Финландия.\r\n***\r\nВ 19.05 часа от Tерминал 2 нa Летище \"София\"  заминава втората група участници в 26-ата Национална антарктическа експедиция.\r\n***\r\nОт 11.00 ч. кметът на община Асеновград ще направи последната за годината редовна пресконференция по актуални за общината теми. \r\n***\r\nОт 10.00 часа в Регионална библиотека Читалня „Детски отдел“ ще се проведе „Детско утро“.-\r\n***\r\nОт 11.00 часа в Читалнята на Детския отдел на Регионална библиотека „Димитър Талев” Благоевград ще се проведе Детско утро под надслов „Коледна песен“. \r\n***\r\nОт 18.00 часа във фоайето на Община Благоевград ще се проведе „Часът на приказния разказвач“ .\r\n***\r\nОт 19.00 часа в зала „Яворов“ ще бъде представена постановката „Секскомедия в лятна нощ“ от Уди Алън. \r\n***\r\nОт 19.00 часа в Градската художествена галерия официално ще бъде представена книгата на Владимир Караджов „Етиопска приказка“.\r\n***\r\nОт 18.00 часа  в Концертната зала на Националното училище за музикално и сценично изкуство „проф. Панчо Владигеров” ще се проведе интерактивна игра „20 въпроса за изкуството“. \r\n***\r\nОт 11.00 часа в Щаба на Военноморските сили ще се проведе благотворителен коледен базар. \r\n*** \r\nОт 15.30 часа в зала „Одесос“ на хотел Черно море ще бъде представен анализ на параметрите и принципите на осигуряване на финансиране за Центровете за настаняване от семеен тип, както и другите социални услуги, на територията на община Варна. \r\n***\r\nОт 18.00 часа пред 18.00 часа пред Община Варна ще се състои протест  под надслов „Ние пак сме тук!“.\r\n*** \r\nОт 11.00 часа в Конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през изминалата година. \r\n***\r\nДиректорът на ГД „Пожарна безопасност и защита на населението“ гл. комисар Николай Николов ще посети Регионалните дирекции във Велико Търново и Ловеч. Той ще се срещне със служителите на двете дирекции и ще връчи награди за постигнати високи професионални резултати. Церемонията във Велико Търново ще започне около 11.30 часа, а в Ловеч ще е около 14.30 часа.\r\n*** \r\nОт 15.30 часа в голяма зала на Община Велико Търново ще се проведе Концерт на Клуба на пенсионера. \r\n***\r\nОт 11.00 часа в залата на Общински съвет - Видин ще се проведе обществено обсъждане със заинтересовани страни по повод проект на междинна оценка на Общински план за развитие на Община Видин за периода 2014-2020 г. В събитието ще участва и кметът Огнян Ценков.\r\n***\r\nОт 10.30 часа в куклена зала на ДКТ ще се състои „Шоколадово коледно шоу“. \r\n***\r\nОт 18.00 часа в хотел „Хемус“ ще се състои церемонията „Спортист на годината“ 2017 г.  на град Враца. \r\n***  \r\nОт 18.30 часа НЧ „Напредък-1869“ Драматичен театър „Невена Коканова“ – Ямбол представя постановката „Тайната на един Дон Жуан“ от Валентин Красногоров. С участието на Албена Павлова, Михаил Билалов и Камен Иванов.\r\n***\r\nОт 13.30 часа в Регионална библиотека „Дора Габе“ ще се проведе библиотерапия „С духа на Коледа” с потребители на Център за психично здраве „Д-р Петър Станчев”. \r\n***\r\nОт 17.30 часа в Младежки център – Добрич ще бъде представена изложба на макети на културно-исторически обекти „Дунав – Река с много история“. \r\n***\r\nОт 18.30 часа в Младежки център – Добрич ще се проведе благотворителен концерт „Защо ние, децата вярваме в чудеса“ – младежка инициатива в подкрепа на Георги Петров. \r\n***\r\nОт 19.00 часа в Драматичен театър „Йордан Йовков“ ще е играе спектакълът „Чудо“. \r\n***\r\nОт 17.30 часа в Музея на фотографията и съвременните визуални изкуства ще бъде открита изложбата „Anima Animus“, с автор Темелко Темелков.\r\n***\r\nОт 10.00 часа в Общински съвет – Ловеч ще се състои пресконференция за отчитане на напредъка по Проект „Осигуряване функционирането на Областен информационен център-Ловеч''.\r\n***\r\nОт 11.00 часа в Пресклуб на БТА – Плевен ще се проведе пресконференция във връзка със зимното издание на \"Парад на модата\" в Плевен.\r\n***\r\nОт 10.00 часа ще бъде открит обновения и разширен Център за социална рехабилитация и интеграция за деца и младежи с увреждания на ул. Александър Батенберг 27а (сградата срещу стълбите на Каменица. \r\n***\r\nОт 11.00 ч. в Зала „КОМПАС” в Ректората на ул. „Цар Асен“ №24 Философско-историческият факултет на Пловдивския университет „Паисий Хилендарски“ организира Кръгла маса на тема „Младите хора в Нова Европа“\r\n***\r\nВ 16.30 часа Инициативен комитет от пловдивското село Неделево, община Съединение, заедно с адвокат, ще депозират в деловодството на общината възражение срещу изграждането на компостираща инсталация в селото. Възражението е придружено с подписка от 250 жители на селото. \r\n***\r\nОбщинските съветници от ГЕРБ ще проведат приемни с граждани по следния график: Радослава Ташкова, председател на Групата на  ГЕРБ и заместник-председател на Общински съвет  - Пловдив, д-р Аргир Аргиров и Георги Василев ще се срещат с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А.  В офиса на  ГЕРБ в район „Източен” на ул. „Коста Паница”№5 Ани Лафчиева ще приема граждани от 17.00 до 18.30 часа, а Емил Русинов от 17.30 до 19.00 часа.\r\n***\r\nОт 17.30 часа в Пленарната зала на Община Русе над 120 талантливи деца и младежи от различни етнически групи ще се изявят на една сцена в традиционния концерт „Да празнуваме заедно“ на фондация „Етническа хармония. \r\n*** \r\nОт 10.30 часа на Камерна сцена в Читалището ще бъде представен  „Дядо Коледа, донеси ми красота и вълшебство“. Празник с учениците от I „б“ клас  на СУ „Николай Катранов“. \r\n***\r\nОт 18.30 часа на моста в Симитли, на разклона за Банско, Сдружение „Бъдеще за Община Банско\" организира протест.\r\n***\r\nОт 10.30 часа в залата на Областен информационен център – Смолян ще бъдат представени резултатите от дейността на центъра през 2017 г., както и предстоящите инициативи през 2018 г. \r\n*** \r\nОт 18.00 часа в Зала № 1 на Родопски драматичен театър “Николай Хайтов“ ще се проведе Коледен благотворителен концерт на учениците от Езикова гимназия „Иван Вазов“ в Смолян. \r\n***\r\nОт 10.00 часа в ЦДГ № 2  „Зорница“, библиотeка „Родина“ гостува на децата  от детската градина във връзка с обявената от МОН Национална седмица на четенето.\r\n***\r\nОт 10.00 часа в ЦДГ № 23  „Кипарис“, митрополит Киприан и Библиотека „Родина“ гостуват на децата от детската градина във връзка с обявената от МОН Национална седмица на четенето. \r\n***\r\nОт 18.30 часа в РБ „Захарий Княжески“ ще се състои концерт на класа по пиано  на Мария Кирекчиева от Музикална школа при НЧ „Родина 1860“.", "date": "2017.12.12", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2017/12/12/2466613/ministar-lilyana-pavlova-predstavi-prioritetite-na-predsedatelstvoto-pred-saveta-na-predsedatelite-na-komisii-na-ep.html", "text": "Министър Лиляна Павлова представи програмата с приоритетите на Българското председателство по време на заседанието на Съвета на председателите на комисии на Европейския парламент (Conference of Committee Chairs) днес, съобщиха от пресцентъра на Министерство за Българското председателство на Съвета на ЕС 2018. Интересът от страна на председателите на 22-те комисии на ЕП беше свързан с политическите приоритети. Българското председателство ще работи открито и конструктивно с Европейския парламент за постигане на видими резултати за европейските граждани.\r\nСъветът на председателите на комисии е политическият орган на Европейския парламент, който може да отправя препоръки и предложения във връзка с работата и дневния ред на европарламента.\r\nПосещението на министър Павлова в Страсбург продължава със срещи и с политически партии, представени в Европейския парламент – с групата на Прогресивния алианс на социалистите и демократите и на Европейската народна партия.\r\nМинистърът за Българското председателство е на триднедно посещение в Страсбург за срещи в различни формати, придружавана от заместник-министър Моника Панайотова, отговаряща за връзките с Европейския парламент.", "date": "2017.12.12", "title": "Министър Лиляна Павлова представи приоритетите на председателството пред Съвета на председателите на комисии на ЕП"}
{"url": "http://www.focus-news.net/news/2017/12/12/2466614/ministar-nikolina-angelkova-s-obedineni-usiliya-mozhem-da-predstavim-stranata-kato-edno-bizhu-v-turizma.html", "text": "С обединени усилия можем да представим страната като едно бижу в туризма. Това каза министърът на туризма Николина Ангелкова по време на официалната церемония по връчване на Годишните награди в туризма, предаде репортер на Агенция „Фокус“. „Ръстът на в туризма е 8% в сравнение с миналата година и над 8,25 млн. туристи. Изключително ви благодаря, че сте с нас отново тази вечер на вторите годишни награди в туризма. Много бих искала да насърча тези, които не го направиха, да го направят следващата година, защото годишните награди показват не само избраното събитие или дестинация, но подкрепят труда на всяка една община, представител в бизнеса, така че да представим България като целогодишна туристическа дестинация“, заяви Ангелкова и подчерта, че можем да развиваме всичко. „Важно е, че с обединени усилия можем да представим страната като едно бижу, богатство. Бих искала да благодаря на целия екип на Министерството на туризма, които неуморно работиха, за да може това събитие да се случи. Бих искала да благодаря и на всеки един от кандидатите, защото надпреварата беше оспорвана и близо над 100 000 души са гласували. Поздравявам и победителите, а и тези, които участваха. Всеки един от вас заслужава тази награда“, каза още Николина Ангелкова. \r\nНа събитието присъстват десетки гости, сред които председателят на парламента Цвета Карастоянова, министърът на спорта Красен Кралев, народни представители, кметове на общини и др. \r\nЛюба АЛЕКСИЕВА", "date": "2017.12.12", "title": "Министър Николина Ангелкова: С обединени усилия можем да представим страната като едно бижу в туризма"}
{"url": "http://www.focus-news.net/news/2017/12/12/2466615/cnn-pone-hilyada-sgradi-sa-razrusheni-v-kaliforniyskite-pozhari.html", "text": "Поне хиляда сгради са разрушени по време на нестихващите пожари в южната част на Калифорния, предава CNN.\r\nПо данни на властите, освен разрушените домове и постройки, почти сто хиляди хектара са обзети от огъня, което прави пожара пети по големина в историята на американския щат. \r\nСпоред пожарната към понеделник вечерта (местно време), около 20% от стихията е била овладяна благодарение на вятъра, който е държал огъня далеч от населените места.\r\n„Все още не е добре. Лошо е, но се подобрява“, това е завил пред медията говорителят на пожарната Майк Елисън.  Цанко Цолов", "date": "2017.12.12", "title": "CNN: Поне хиляда сгради са разрушени в калифорнийските пожари"}
{"url": "http://www.focus-news.net/news/2017/12/12/2466616/blagoevgrad-vremenno-dvizhenieto-po-pat-ii-19-gotse-delchev-granitsa-gartsiya-v-uchastaka-s-kopriven-s-hadzhidimovo-se-osashtestvyava-dvuposochno-v-edna-lenta-poradi-ptp.html", "text": "Временно движението по път II-19 Гоце Делчев - граница Гърция в участъка с. Копривен – с. Хаджидимово се осъществява двупосочно в една лента поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017.12.12", "title": "Благоевград: Временно движението по път II-19 Гоце Делчев - граница Гърция в участъка с. Копривен – с. Хаджидимово се осъществява двупосочно в една лента поради ПТП"}
{"url": "http://www.focus-news.net/news/2017/12/12/2466617/predsedatelyat-na-ns-tsveta-karayancheva-privetstvam-initsiativata-na-ministerstvo-na-turizma-da-prevarnem-balgariya-v-tselogodishna-destinatsiya.html", "text": "Приветствам инициативата на Министерство на туризма да превърнем България в целогодишна дестинация – имаме прекрасен климат и културно-историческо наследство. Това каза председателят на НС Цвета Караянчева,  по време на официалната церемония по връчване на Годишните награди в туризма, предаде репортер на Агенция „Фокус“. „Инициативата е прекрасна, представя  България по най-добрия начин.  Нашата България е прекрасна страна, която се развива чисто туристически, благодарение и на правителството, което издигна туризма в национална кауза, Министерство на туризма, бизнеса и общините“, заяви Караянчева. „Приветствам инициативата на Министерство на туризма да превърнем България в целогодишна дестинация – имаме прекрасен климат и културно-историческо наследство. Следващите 6 месеца ще председателстваме Съвета на ЕС, това е още една възможност да покажем България по-най-добрия начин. Пожелавам на министър Николина Ангелкова със същото желание и упоритост да продължи да работи и да стане България разпознаваема навсякъде по света“, каза още тя\r\nКараянчева връчи отличието в категория „Изборът на Българите“. Първо място зае „Музей-крепост „Баба Вида“, гр. Видин“. Наградата прие кметът на Видин Огнян Цеков.", "date": "2017.12.12", "title": "Председателят на НС Цвета Караянчева: Приветствам инициативата на Министерство на туризма да превърнем България в целогодишна дестинация"}
{"url": "http://www.focus-news.net/news/2017/12/12/2466618/blagoevgrad-komisiya-po-bezopasnost-na-dvizhenieto-zasedava-izvanredno-v-obshtinata.html", "text": "Комисия по безопасност на движението заседава извънредно в Община Благоевград, съобщиха от пресцентъра на Общината. Преди минути приключи съвещанието, на което бяха обсъдени възможности за подобряване на мерките за сигурност на пътя и предотвратяването на инциденти, с фатален край. Начало на комисията бе заместник-кметът на община Благоевград по строителство и сигурност инж. Емилия Тунева. Комисията начерта допълнителни мерки за сигурност като поставянето на релефна маркировка на възлови участъци, обособяването на еднопосочни улици в Централна градска част и други. Към този момент пътната маркировка е подновена навсякъде в града, като непрекъснато се обновява, където е наложително. Тази година бе въведена двуцветна маркировка с надпис „Погледни“, за допълнително внимание от пешеходците. Комисията ще продължи своето заседание и утре, когато ще бъде съставен и Протокол от срещите, който ще обобщи допълните мерки за сигурност и безопасност на движението.  \r\nОбщина Благоевград апелира за внимание от страна както на водачите на превозни средства, така и на пешеходците. Нека всички спазват правилата за движение по пътищата, спазват ограниченията, за да бъдат избегнати инциденти с фатален край.", "date": "2017.12.12", "title": "Благоевград: Комисия по безопасност на движението заседава извънредно в Общината"}
{"url": "http://www.focus-news.net/news/2017/12/12/2466619/kmetat-na-sofiya-yordanka-fandakova-za-stolitsata-2017-g-beshe-uspeshna-v-sferata-na-turizma-11-mln-sa-turistite-za-parvite-10-mesetsa.html", "text": "За столицата 2017 г. беше успешна в сферата на туризма – 1,1  млн. са туристите за първите 10 месеца. Това каза кметът на София Йорданка Фандъкова по време на официалната церемония по връчване на Годишните награди в туризма, предаде репортер на Агенция „Фокус“. Фандъкова връчи наградата в Категория „Иновация“ 2017 г. на Веломаршрут Дунав Ултра, Диджитал Сова ЕООД. „За мен е голяма чест да връча награда точно в тази категория и то на един софиянец който е създал толкова атрактивен веломаршрут. За София тази година беше успешна в сферата на туризма“, заяви тя. По думите й за 10 месеца 1,1 млн. са туристите в София, което е 11% ръст в сравнение с миналата година. „Ръстът при нощувките е 13%. София беше отличена в различни международни класации. Благодаря на всички за успешната работа и да поздравявам всички колеги в цялата страна, защото видяхме колко оспорвана бе тази категория“, каза още Йорданка Фандъкова. \r\nЛюба АЛЕКСИЕВА", "date": "2017.12.12", "title": "Кметът на София Йорданка Фандъкова: За столицата 2017 г. беше успешна в сферата на туризма – 1,1  млн. са туристите за първите 10 месеца"}
{"url": "http://www.focus-news.net/news/2017/12/12/2466620/sport-botev-plovdiv-e-parviyat-polufinalist-v-turnira-za-kupata-na-balgariya.html", "text": "Ботев (Пловдив) спечели домакинството си срещу Литекс с 5:0, като по този начин пловдивския тим стана първия полуфиналист в турнира за Купата на България. Гостите от Ловеч останаха и с човек по-малко след втори жълт и съответно червен картон на Иван Иванов. Утре Етър приема Славия във Велико Търново във втория четвъртфинал.", "date": "2017.12.12", "title": "Спорт: Ботев (Пловдив) е първият полуфиналист в турнира за Купата на България"}
{"url": "http://www.focus-news.net/news/2017/12/12/2466621/balgarski-predstavitel-e-izbran-za-generalen-direktor-na-selec.html", "text": "Български представител е избран за генерален директор на SELEC, съобщиха от пресцентъра на МВР. България за първи път оглавява центъра, който координира сътрудничеството на полицейските и митническите органи в Югоизточна Европа от 2000-ната година насам. На заседание на Съвета на Центъра за правоприлагане в Югоизточна Европа (SELEC), проведено на 12 декември 2017 г., българският представител Снежана Малеева  бе избрана за генерален директор на центъра за мандат от четири години.   \r\nОт октомври 2011 г. Малеева е директор по правните и вътрешните въпроси на SELEC, а през септември 2017 г. бе избрана за временно изпълняващ длъжността генерален директор след предсрочното прекратяване на мандата на македонския представител на този пост.", "date": "2017.12.12", "title": "Български представител е избран за генерален директор на SELEC"}
{"url": "http://www.focus-news.net/news/2017/12/12/2466622/negovo-preosveshtenstvo-znepolskiyat-episkop-arseniy-otsluzhi-arhiereyska-sveta-liturgiya-i-osveti-paraklis-na-imeto-na-sv-spiridon-v-plovdiv.html", "text": "Негово преосвещенство Знеполският епископ Арсений отслужи архиерейска света Литургия и освети параклис на името на св. Спиридон в Пловдив, предаде репортер на Агенция \"Фокус\". В деня, когато Православната църква прослави св. Спиридон епископ Тримитунтски Чудотворец, с благословението на Негово Високопреосвещенство Пловдивския митрополит Николай, Негово преосвещенство Знеполският епископ Арсений - викарий на митрополита, оглави архиерейска света Литургия и освети нов параклис на името на светеца при храм \"Св. преподобна Петка\" в град Пловдив. \r\nНикола ПЕТКОВ", "date": "2017.12.12", "title": "Негово преосвещенство Знеполският епископ Арсений отслужи архиерейска света Литургия и освети параклис на името на св. Спиридон в Пловдив"}
{"url": "http://www.focus-news.net/news/2017/12/12/2466623/zam-kmetat-na-blagoevgrad-hristina-shopova-francofolies-blagoevgrad-beshe-vklyuchen-v-100-te-frankofonski-sabitiya-koeto-beshe-ogromna-reklama-za-balgariya.html", "text": "Francofolies. Blagoevgrad беше включен в 100-те франкофонски събития, което беше огромна реклама за България. Това каза Христина Шопова, зам.-кмет на Благоевград, след като община получи първа награда в Годишните награди на туризма в категория „Туристическо събитие 2017“ - Франкофонския фестивал Francofolies. Blagoevgrad, предаде репортер на Агенция „Фокус“. „За мен е огромна чест да приема тази награда от името на кмета д-р Атанас Камбитов. Искам да ви благодаря за инициативата, защото ни мотивирате. Когато започнахме това приключение, въобще не сме си представяли, че Francofolies ще представя не само нашия град и но и държавата. От началото на септември 2015 г. няма и 3 години, а ние сме на прага на четвъртото издание. Francofolies беше включен в 100-те франкофонски събития, което беше огромна реклама за България като туристическа дестинация“, заяви Шопова. Тя благодари на всеки един, който е дал своя глас за тях.\r\nНаградата в Категория „Туристическо събитие“ 2017г. бе връчена от министъра на спорта Красен Кралев. Той изказа огромно уважение към екипа на кмета Камбитов, който е успял да възпламени франкофонския фестивал след 20 години прекъсване. \r\nЛюба АЛЕКСИЕВА", "date": "2017.12.12", "title": "Зам.-кметът на Благоевград Христина Шопова: Francofolies. Blagoevgrad беше включен в 100-те франкофонски събития, което беше огромна реклама за България"}
{"url": "http://www.focus-news.net/news/2017/12/12/2466624/nimh-utre-prez-po-golyamata-chast-ot-denya-shte-bade-predimno-slanchevo-s-maksimalni-temperaturi-mezhdu-11-i-16.html", "text": "През нощта ще бъде предимно ясно и почти тихо. Минималните температури ще са предимно между минус 2° и 3°. Утре през по-голямата част от деня ще бъде предимно слънчево. В сутрешните часове, главно в западната част на Дунавската равнина и в отделни райони на Горнотракийската низина, ще бъде мъгливо и там дневните температури ще остават малко по-ниски. Вятърът ще бъде от запад-югозапад, слаб до умерен. По-късно през деня от запад облачността ще започне да се увеличава. Максималните температури ще са между 11° и 16°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи, но остане по-високо от средното за месеца.\r\nНад Черноморието ще е предимно слънчево. Ще духа слаб до умерен запад-югозападен вятър. Максималните температури ще са 12°-14°. Вълнението на морето ще е около 2 бала. Температурата на морската вода е 11° - 12°.\r\nВ планините ще е предимно слънчево. Ще духа умерен и силен вятър от запад-югозапад. Максималната температура на височина 1200 метра ще е около 9°, на 2000 метра – около 4°.\r\nПрез нощта срещу четвъртък и в четвъртък сутринта на места от запад на изток ще превали слаб дъжд, а впоследствие облачността бързо ще намалее. Вятърът временно ще се ориентира от запад-северозапад и дневните температури слабо ще се понижат. В петък отново ще преобладава слънчево време, вятърът ще стане южен. В събота облачността ще се увеличи и ще завали дъжд. Вятърът от юг-югозапад ще се усили, особено в източната половина от страната и северно от планините; дневните температури там ще са около и над 15°.", "date": "2017.12.12", "title": "НИМХ: Утре през по-голямата част от деня ще бъде предимно слънчево, с максимални температури между 11° и 16°"}
{"url": "http://www.focus-news.net/news/2017/12/12/2466625/daily-sabah-turskiyat-prezident-provede-sreshta-s-palestinskiya-si-kolega.html", "text": "Турският президент Реджеп Тайип Ердоган проведе във вторник среща със своя палестински колега Махмуд Аббас, пише Daily Sabah. Двамата са обсъдили ситуацията около Ерусалим, след като американският президент Доналд Тръмп призна миналата седмица града за столица на Израел. \r\nРазговорите между двамата са се провели ден преди в сряда да започне срещата на върха на Организацията за ислямско сътрудничество, където главната точка от дневния ред е отново кризата около Ерусалим. \r\nВ сряда, шести декември, президентът на САЩ заяви, че признава Ерусалим за израелска столица и смята да премести там американското посолство в Израел. Изказването му предизвика остри реакции сред международната общност, а в Палестинската автономия бяха организирани тридневни протести, вследствие на които след сблъсъци с израелските сили за сигурност в Ивицата Газа и Западния бряг загинаха четирима души и още няколкостотин бяха ранени. \r\nЕрусалим остава сърцето на израело-палестинския конфликт. Жителите на Автономията желаят източната му част за център на своя бъдеща независима държава, а в  Израел смятат Ерусалим за „единна и неделима“ своя столица.    Цанко Цолов", "date": "2017.12.12", "title": "Daily Sabah: Турският президент проведе среща с палестинския си колега"}
{"url": "http://www.focus-news.net/news/2017/12/12/2466626/parvan-simeonov-politolog-rastat-na-doverieto-v-armiyata-e-momenten.html", "text": "Ръстът на доверието в армията е моментен и вероятно се дължи на встъпването на президента Румен Радев в длъжност. Това каза за Радио „Фокус“ Първан Симеонов, изпълнителен директор на „Галъп интернешънъл“ във връзка с данни от проучване, според което осезаемо се повишава авторитетът на армията - до 51% доверие, а недоверието слиза до 33%. По думите на Симеонов армията винаги е била институцията, към която има най-високо доверие сред институциите на политическата власт, заради деполитизацията и ниското доверие към институциите на представителната власт и политическата прослойка. „Последните 10-тина години нивата на доверие и недоверие се движат в сходни нива, което вече е добра новина, защото обикновено доверието е чувствително по-ниско от недоверието. Повишава се чувствителността към всички институции, свързани със сигурност, национална общност, идентичност и външни влияния. Преди време доверието в армията, което наблюдаваме сега, не беше изключение, подобни стойности бяха по-често регистрирани. Постепенно по-късно на границата на двете десетилетия на новия век започна упадък на доверието към армията“, коментира политологът. Първан Симеонов уточни, че упадъкът се е дължал на намаляването на числеността на армията и нейната тежест. Според него влияние са оказали всички трудности, които армията изпита, както и съюзническите ангажименти. „Сега виждаме моментен ръст, което е чудесна основа армията да започне да надгражда авторитет“, препоръча анализаторът.", "date": "2017.12.12", "title": "Първан Симеонов, политолог: Ръстът на доверието в армията е моментен"}
{"url": "http://www.focus-news.net/news/2017/12/12/2466627/varna-tsenata-na-bileta-za-obshtestven-transport-ot-mestnostite-rakitnika-i-priboy-shte-bade-namalena.html", "text": "Цената на билета за обществен транспорт от местностите Ракитника и Прибой във Варна ще бъде намалена. Това съобщиха от пресцентъра на Общински съвет – Варна. Решението е взето от общинските съветници от ПК „Транспорт“ на днешното заседание. Те уважиха искането на живущите в двете местности таксата за превоз по линии №55 и №60 да стане 1 лв. Корекцията на цената на билета, която в момента е 1,40 лв., ще бъде направена в 7-дневен срок, считано от днес.\r\nВ дневния ред на заседанието бяха включени и цените на таксиметровите услуги във Варна. Членове на транспортния синдикат „Авто 94“ поискаха да се повишат минималните тарифи за пробег на километър. Тяхното предложение бе дневната тарифа да се увеличи от 0,75 лв. на 0,95 лв., а на нощната – от 0,85 лв. на 1,15 лв. Другото им искане бе патентният данък, който плащат, да бъде намален от 690 лв. на 400 лв. Предложенията не получиха одобрението на съветниците. Изказано бе мнението, че не Общинският съвет, а браншът е този, който трябва да регулира цената за таксиметров превоз.\r\nЧленовете на транспортната комисия бяха запознати и с изпълнението на проекта „Интегриран градски транспорт на Варна“. Към момента са изпълнени и разплатени девет от десетте компонента, поясни ръководителят на проекта инж. Биляна Якова. Тя припомни, че по линия №10 пилотно бе пусната новата автоматизирана билетна система. Поетапно ще бъдат включени и останалите линии, след като бъде одобрена новата транспортна схема на града. От нея зависи и пускането на новия BRT коридор, който вече е изграден, поясни инж. Якова. По бързия коридор, свързващ кв. „Владиславово“ със сп. „Почивка“, ще се движат 30 съчленени автобуса, добави Павел Кюрчев, директор на общинско предприятие “Транспорт и автоматизирана система за регулиране на уличното движение“ (ТАСРУД). Той каза също, че на по-късен етап по варненските спирки ще бъдат монтирани  информационни карти с маршрутите на автобусните линии.", "date": "2017.12.12", "title": "Варна: Цената на билета за обществен транспорт от местностите Ракитника и Прибой ще бъде намалена"}
{"url": "http://www.focus-news.net/news/2017/12/12/2466628/mia-sporat-za-imeto-mezhdu-makedoniya-i-gartsiya-mozhe-i-tryabva-da-bade-reshen-dogodina-spored-matyu-nimits.html", "text": "Международният посредник от страна на ООН относно спора за името между Гърция и Македония Матю Нимиц заяви, че проблемът между двете страни може и трябва да бъде разрешен през 2018 г., съобщава Македонската информационна агенция. \r\n„След толкова много години, не може да се очаква че някое ново име ще падне от небето и реши проблема“, заяви Нимиц във вторник, като отбеляза, че „решението лежи в политическата воля и добрата дипломация“.\r\nДумите му са направени във вторник след края на провела се в Брюксел двудневна среща между представители между двете държави, която да третира проблема. След края на разговорите, ръководени от Нимиц, представителя на ООН добави, че „да, има някои големи проблеми между двете  страни, но ние ще се опитаме да ги решим в следващите месеци.“ Цанко Цолов", "date": "2017.12.12", "title": "МИА: Спорът за името между Македония и Гърция може и трябва да бъде решен догодина, според Матю Нимиц"}
{"url": "http://www.focus-news.net/news/2017/12/12/2466629/dvama-retsidivisti-sa-zadarzhani-za-obir-v-lyulin-treti-se-izdirva-sled-yarostna-saprotiva-i-byagstvo-obzor.html", "text": "Двама рецидивисти са задържани за обир в „Люлин“, а трети се издирва след яростна съпротива и бягство. Това стана ясно на брифинг в прокуратурата, в който взеха участие старши комисар Константин Димитров - зам.-директор на Главната дирекция „Национална полиция“, старши комисар Ивайло Иванов - директор на СДВР, Емилия Русинова - градски прокурор на София и Зорница Таскова - говорител на Софийската градска прокуратура. \r\nОперацията е реализирана от служители на сектор „Грабежи“ при ГД „Национална полиция“ и на отдел „Криминална полиция“ при СДВР, под ръководството на Софийска градска прокуратура (СГП). Оперативните действия започнали в ранните часове на 11 декември на територията на София. Те са предприети непосредствено след сигнал за грабеж в столичния квартал „Люлин“ и извършен на място оглед. По първоначални данни в престъплението  са участвали четирима маскирани мъже. Двама от тях проникнали в офиса на фирмата, намиращ се на втория етаж на сградата. След сила и заплаха към охранителя на фирмата, те отнели метална каса с 10 000 лева, която изнесли през прозореца. Другите двама я поели и натоварили в откраднат автомобил. \r\nВ хода на операцията са установени трима от извършителите на престъплението. Задържани са 42-годишният С. И., който е криминално проявен и осъждан, и 41-годишният Н. И. – също криминално проявен и осъждан у нас, и в други страни от ЕС. Третият е К. П. на 42 години с прякор Мраморския, е оказал яростна съпротива при задържането, ранил един от служителите на ГДНП и е успял да избяга. Той е обявен за общодържавно издирване. \r\nВ рамките на проведените процесуално-следствени действия на адреси на тримата извършители са открити множество доказателства, сочещи съпричастността им към грабежа, както и към други кражби, извършени на територията на столицата и страната. Намерен е и автомобилът, с който са превозвали откраднатата каса, като е установено, че той е бил с номера от друга кола, за която няма данни да е противозаконно отнета. Ст. комисар Константин Димитров уточни, че според събраните до този момент данни, само за последните две седмици, групата е реализирала „оборот“ от 160 000 лева.  \r\nСГП е привлякла С.И. и Н.И. като обвиняеми за извършения грабеж от офис на фирма в София. Наложени са им мерки за неотклонение „задържане под стража“ за срок до 72 часа. \r\nЛюба АЛЕКСИЕВА", "date": "2017.12.12", "title": "Двама рецидивисти са задържани за обир в „Люлин“, трети се издирва след яростна съпротива и бягство (ОБЗОР)"}
{"url": "http://www.focus-news.net/news/2017/12/12/2466630/tass-siriyskata-opozitsiya-otnovo-se-izkaza-otnosno-prodalzhavane-na-upravlenieto-na-bashar-asad.html", "text": "Сирийската опозиция отново се изказа против продължаване на управлението на Башар Асад в Сирия, предава ТАСС. \r\nИзявлението е направено във вторник в Женева, където се провежда осмия кръг от преговорите за Сирия под егидата на ООН. Според говорителя на обединените представители на опозицията Яхия Ал-Ариди, „ние не сме готови за удължаване на мандата на този“, който е довел Сирия до сегашното ѝ състояние, като опозиционерите обвиниха Асад и в „жестокости“. \r\nАриди е направил коментара си след среща със специалния посланик за Сирия на ООН Стефан де Мистура. Агенция „Фокус“ припомня: През ноември започна осмият кръг от преговори за Сирия, провеждащи се под егидата на ООН в Женева. Представителите на опозиционните сили в страната се съгласиха да участват чрез една обща делегация, обединяваща различните течения, противопоставящи се на режима на президента Башар Асад. Тяхното главно искане бе за смяна на държавния глава. Осмия кръг на преговори ще продължи до 15 декември, като не е ясно какви инструкции е получил ръководителят на делегацита на режима Башар Джафари, който бе на консултации в Дамаск в продължение на осем дни миналата седмица.  Цанко Цолов", "date": "2017.12.12", "title": "ТАСС: Сирийската опозиция отново се изказа относно продължаване на управлението на Башар Асад"}
{"url": "http://www.focus-news.net/news/2017/12/12/2466631/inzh-tsvetan-asenov-zam-kmet-na-vidin-izvarsheno-e-pochistvane-na-zamarsenite-s-otpadatsi-rechni-korita-v-granitsite-na-7-naselenite-mesta-v-obshtinata.html", "text": "Извършено е  почистване на замърсените с отпадъци речни корита в границите на 7 населените места в общината, каза за Радио „Фокус“ – Видин инж. Цветан Асенов, заместник-кмет на Община Видин. Той посочи, че почистване е извършено в гр. Дунавци (р. Видбол), с. Синаговци (р. Видбол), с. Рупци и с. Пешаково (р. Св. Петър); с. Долни Бошняк, с. Градец и с. Акациево (р. Тополовец); с. Иново (р. Делейнска); с. Цар Симеоново (дере). „Съдействахме на кметове и кметски наместници на селища в общината за отстраняване на нерегламентирани замърсявания след закриване на селските сметища. Извършвано е събирането на отпадъци от търговски обекти и съпътстващи производството занаятчийски дейности, обекти за отдих и забавления, които нямат характер на опасни отпадъци, а количеството и съставът им не пречи на тяхното третиране“, каза заместник-кметът. Той допълни, че от началото на месец април до средата на месец октомври по ежемесечен график са измити 1 400 дка площи. „Облекчихме сметоизвозването, като увеличихме с 1000 броя на пластмасовите кофи, разположени в селата. Община Видин сключи три договора с „Бонония-Чистота” ДЗЗЗД  за предоставяне на техника по сметосъбиране и сметоизвозване, ежедневно почистване на населените места и снегопочистване на град Видин“, каза инж. Цветан Асенов. Той обясни, че по договорите  общинското звено „Чистота” ползва услугите на 6 сметосъбиращи машини, два челни товарачи с отваряща се грайферна кофа, три самосвала, една  миялна машина и  един трактор с дробилна машина.\r\nАнна ЛОЗАНОВА", "date": "2017.12.12", "title": "Инж. Цветан Асенов, зам.-кмет на Видин: Извършено е почистване на замърсените с отпадъци речни корита в границите на 7 населените места в общината"}
{"url": "http://www.focus-news.net/news/2017/12/12/2466632/plovdiv-umbal-sveti-georgi-startira-protsedura-po-osiguryavane-na-panik-butoni-i-montirane-na-kameri-sreshtu-nasilieto-nad-meditsi.html", "text": "Университетска болница в Пловдив стартира процедура по осигуряване на паник-бутони и радиостанции и монтиране на камери на ключови за сигурността места. Това съобщиха за Радио „Фокус”- Пловдив от пресцентъра на болницата. Предприетите действия са в съответствие със заповедта на главния прокурор Сотир Цацаров за създаване на организация и взаимодействие между прокурорите и центровете за спешна медицинска помощ в цялата страна, техните подразделения и лечебните заведения за болнична помощ, в които действат спешни приемни отделения и звена за родилна помощ. За целта са разработени комплексни мерки за превенция на посегателствата над медици в университетската болница.\r\nЗа да бъдат ефективни всички мерки обаче, трябва персоналът да знае как да реагира при агресивно поведение на външни лица, смятат експерти по сигурността. Затова наред с инструктажа за използване на средствата за бързо известяване на охранители, полиция и координиращи прокурори, работещите в УМБАЛ „Свети Георги“ ще се запознаят и с психологическите методи за предотвратяване на насилствени действия срещу тях.", "date": "2017.12.12", "title": "Пловдив: УМБАЛ „Свети Георги“ стартира процедура по осигуряване на паник-бутони и монтиране на камери срещу насилието над медици"}
{"url": "http://www.focus-news.net/news/2017/12/12/2466633/gen-andrey-botsev-postoyanno-strukturiranoto-satrudnichestvo-v-otbranata-shte-doprinese-i-za-namalyavane-na-razhodite.html", "text": "Всяка държава трябва да предложи с какво ще допринесе за европейската отбрана след приемането на плана за Постоянно структурирано сътрудничество в отбраната, европейска инициатива поддържана и от премиера Бойко Борисов, каза за Радио „Фокус“ ген. Андрей Боцев, началник на отбраната. „Това ще допринесе за много по-голямо сътрудничество в отбраната чрез създаване на нови технологии, обединение на консорциум за производство на въоръжение и техника и неговото развитие до най-съвременните модели, както и за намаляване на разходите за отбрана“, коментира ген. Боцев. Той допълни, че България трябва да прецени към кои приоритети ще се обърне – те вече са ясни и са 12 на брой. Едните от тях са с висок, а другите с нисък приоритет. Високоприоритетни са: продължаване използването на бойните групи на ЕС и превръщането им в модул на постоянното структурирано сътрудничество на европейската отбрана, европейски логистичен хъб, опростяване на стандартизацията и граничните процедури и съвместен център за подготовка на многонационални способности и европейско медицинско командване с по-нисък приоритет.", "date": "2017.12.12", "title": "Ген. Андрей Боцев: Постоянно структурираното сътрудничество в отбраната ще допринесе и за намаляване на разходите"}
{"url": "http://www.focus-news.net/news/2017/12/12/2466634/sport-tomi-alderveyreld-nyama-da-igrae-pone-do-fevruari.html", "text": "Играчът на английския Тотнъм Томи Алдервейрелд няма да играе поне до февруари, разкри мениджърът на клуба Маурисио Почетино. Защитникът претърпя контузия по време на мача срещу Реал Мадрид на първи ноември и според лекарите, ще му трябва допълнително време поне до февруари за да се възстанови. Това означава, че белгиецът остава под въпрос за мача срещу Ювентус от осминафиналите на Шампионска лига, насрочен за 13 февруари.", "date": "2017.12.12", "title": "Спорт: Томи Алдервейрелд няма да играе поне до февруари"}
{"url": "http://www.focus-news.net/news/2017/12/12/2466635/blagoevgrad-koledna-prikazka-za-nay-malkite-zavladya-blagoevgradskite-detsa-v-chasat-na-prikazniya-razkazvach.html", "text": "„Коледна приказка за най-малките“ завладя благоевградските деца в „Часът на приказния разказвач“. В приказния кът на Община Благоевград в ролята на разказвач се превъплъти капитанът на „Лудогорец“ Светослав Дяков, съобщиха от пресцентъра на Общината. Десетки деца слушаха с голям интерес своя любим футболист. Той не само успя да спечели вниманието на публиката с красива коледна приказка, но на финала раздаде и награди за послушните зрители. \r\nВторият ден от инициативата „Часът на приказния разказвач“ отново бе допълнен от ароматно топло мляко, чай, бисквити и много усмивки. Децата не пропуснаха възможност да се снимат и да зададат въпроси на Светослав Дяков, започнал своята футболна кариера като юноша на „Пирин“- Благоевград. \r\n„Часът на приказния разказвач“ продължава в сряда, в познатия час - 18.00, в приказния кът във фоайето на Община Благоевград. С музика известният рок музикант Васко Кръпката ще разкажа „Приказка за блуса и рокендрола“. Отново са поканени всички малки и големи почитатели на приказките.", "date": "2017.12.12", "title": "Благоевград: „Коледна приказка за най-малките“ завладя благоевградските деца в „Часът на приказния разказвач“"}
{"url": "http://www.focus-news.net/news/2017/12/12/2466636/aktsenti-v-sutreshniya-blok-dobro-utro-balgariya-na-13-dekemvri.html", "text": "Седем души са задържани при съвместна акция на ГДБОП, прокуратурата и ДАНС за паралелен износ на лекарства. При акцията са иззети лекарства за стотици милиони левове. Какви са необходимите мерки, които трябва да бъдат предприети за прекратяване на тази схема? Какви промени предлагат от ПП АБВ? Темата ще коментираме с доц. д-р Георги Кючуков, член на Националния съвет на ПП АБВ и зам.-председател на комисията по здравеопазване в 43-ото Народно събрание. В минутите след 08.00 часа ще продължим с водещата тема: руският президент Владимир Путин нареди да започне изтегляне на руските войски от Сирия. Какви са изводите и последствията от тази ситуация? Отговорите ще потърсим с арабиста проф. Владимир Чуков. Поредна тежка катастрофа със загинали и ранени стана край Нова Загора. Какви могат да бъдат причините за тежките пътни инциденти по пътищата? Достатъчно строг ли е контролът? В минутите след 08.30 часа разговора си ще продължим с комисар Алекси Стратиев, експерт по пътна безопасност и бивш директор на КАТ. От 1 декември започна и приемът на заявления за получаване на безплатни винетни стикери за 2018 г. За това колко са подадените заявления в Регионалната дирекция „Социално подпомагане“ в Монтана ще разберем от репортажа на Анна Лозанова от Радио „Фокус“ – Видин.\r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2017.12.12", "title": "Акценти в сутрешния блок „Добро утро, България“ на 13 декември"}
{"url": "http://www.focus-news.net/news/2017/12/12/2466637/godishni-nagradi-za-turizam-predavaneto-legendi-za-balgariya-na-radio-fokus-specheli-parvo-myasto-v-kategoriya-zhurnalisticheski-material-na-tema-turizam-v-balgariya-za-2017-g-v-radio.html", "text": "За втора поредна година предаването „Легенди за България“ на Радио „Фокус“ печели първо място в категория „Журналистически материал на тема туризъм в България за 2017 г. в радио“ на Годишните награди в туризма, предаде репортер на Агенция „Фокус“. Наградата получи водещият на предаването Мариела Русева за материала „Дестинация Жеравна – хранилище на българския дух и традиции, туризъм в Котленско“. \r\n„Благодаря на всички, които са гласували за „Легенди за България“, благодаря и на Министерство на туризма. Приемам отличието от името на целия екип на предаването. „Легенди за България“ ще продължи да върви по стъпките на преданията, ще продължи да търси забравените съкровища и ще насочва вниманието на българските и чуждестранните туристи към не толкова популярните дестинации, които заслужават специално внимание. Още веднъж благодаря за отличието. Обещавам и догодина да спечелим наградата за трети път“, заяви Русева. \r\nНаградата в категорията бе връчена от изпълнителния директор на ансамбъл „Българе“ Христо Димитров. Той честити наградата на Мариела Русева, като подчерта, че признанието е съвсем заслужено. „Вие сте една сериозна медия. Не веднъж сте ни подкрепяли в дейността на ансамбъл „Българе“, за което ви благодаря. За мен е чест да бъда на тази церемония и да връча тази награда. Искам да използвам възможността и да призова всички медии, че догодина се навършват 1300 години откакто българският хан Тервел е спрял арабското нашествие и е спасил Европа. Обявен е за спасителят на Европа. Българските медии трябва да направят така, че да няма българин, който да не знае това нещо“, каза още Христо Димитров. \r\nЛюба АЛЕКСИЕВА", "date": "2017.12.12", "title": "Годишни награди за туризъм: Предаването „Легенди за България“ на Радио „Фокус“ спечели първо място в категория „Журналистически материал на тема туризъм в България за 2017 г. в радио“"}
{"url": "http://www.focus-news.net/news/2017/12/12/2466638/reks-tilarsan-moya-shte-bade-vinata-ako-se-stigne-do-voenna-interventsiya-sreshtu-severna-koreya.html", "text": "Американският държавен секретар Рекс Тилърсън изрази своето доверие, че Вашингтон прави всичко по силите си за да накара Северна Корея да започне преговори относно ядрените си оръжия, но ако САЩ бъдат принудени да предприемат превантивен удар срещу Пхенян, то Тилърсън ще сметне това за негов провал, предава AFP. \r\n„Правим всичко, което можем“ за да избегнем военните действия, отбеляза държавният секретар и подчерта, че по въпроса се работи в тясно сътрудничество министъра на отбраната Джеймс Матис. \r\n„Казвал съм много пъти на Матис – „ако се стигне дотам, то аз съм се провалил“, заяви още Тилърсън.  Цанко Цолов", "date": "2017.12.12", "title": "Рекс Тилърсън: Моя ще бъде вината ако се стигне до военна интервенция срещу Северна Корея"}
{"url": "http://www.focus-news.net/news/2017/12/12/2466654/prokuraturata-shte-poiska-zadarzhane-pod-strazha-za-rakovoditelya-na-prestapnata-grupa-zanimavala-se-s-reeksport-na-lekarstva-za-milioni-obzor.html", "text": "Има основания ръководителят на престъпната група за паралелен износ на лекарства да бъде задържан под стража. Това каза на брифинг ръководителят на Специализираната прокуратура Иван Гешев. Общо 7 души са с повдигнати обвинения за участие в организираната престъпна група, занимавала се с паралелен износ на лекарства. В момента лидерът й е задържан за 72 часа, като срещу него има още две дела за измама – в Софийския районен съд и в Специализирания наказателен съд, както и влязла в сила присъда от 3 години условно. За останалите шестима души са взети мерки за неотклонение „парични гаранции“ в размер на от 20 000 до 50 000 лв. Проверяват се 30 болници и 30 аптеки за участие в схемата. \r\nДве са обвиненията към престъпната група – данъчна измама и пране на пари. Гешов уточни, че схемите, по които е работила са най-различни. По думите му реекспортът на лекарства не е незаконен, ако са придобити по законен начин. „Имена на болници и аптеки няма да посочим, тъй като разследването продължава. Според нас обаче лекарствата са придобити по нерегламентиран начин, макар и с административни нарушения“, коментира Гешев. Според него в България търговията с фалшиви лекарства не е престъпление. „В Англия и в Германия има досъдебни производства, да кажем свързани с нашето дело. При тях, ако лекарството е истинско като съдържание, но ако е сменена опаковката, за тях то е фалшиво. Не само когато самото съдържание на съответните компоненти не съответства, но и ако е препакетирано. От наказателно правна гледна точка според мен част от тази дейност, която описахме, се нуждае да бъде инкриминирана и нашата работа ще е по-лесна, ако бъде“, заяви Гешев. Той уточни, че имат данни за всевъзможни начини за групиране на тези лекарства. „Схемите са безброй, включително и тази от Турция. Намерени са лекарства, които нямат логично обяснение защо се намират в България, освен че са предмет на контрабанда. По думите му ръководителят на престъпната група е сириец и е фармацевт. „Останалите лица надолу са негови хора, които той контролира с изключение на две лица, чиито профил е на жаргон казано – известни столични ДДС-ари“, обясни той. \r\nПроф. Златица Петрова - изпълнителен директор Изпълнителна агенция Медицински одит уточни, че са три болничните заведения, посочени от специализираната прокуратура, на база на които извършват проверка на болничните аптеки. По думите й това са лечебни заведения със смесен тип – общински, държавни и частни. \r\nГлавният секретар на Изпълнителна агенция по лекарствата Светлин Спиров допълни, че ръководителят на групата и неговото дружество са проверявани от Изпълнителна агенция по лекарствата. „Констатирани са сериозни нарушения. Множество лекарствени продукти са с чужда опаковка на турски и румънски език. След нашия анализ няма легален начин да са на територията на България и в неговия склад. Продуктите са блокирани, иззети са. Те са на значителна стойност и предстои да бъдат унищожени. Наложената санкция на фирмата е 5000 лв. – две имуществени санкции“, каза още Светлин Спиров и уточни, че са установени фалшиви книжки на НЗОК, по които са изписвани лекарства за сметка на Касата. Все още обаче не е ясно дали книжките на името на истински или на фалшиви пациенти.\r\nЛюба АЛЕКСИЕВА", "date": "2017.12.12", "title": "Прокуратурата ще поиска „задържане под стража“ за ръководителя на престъпната група, занимавала се с реекспорт на лекарства за милиони (ОБЗОР)"}
{"url": "http://www.focus-news.net/news/2017/12/12/2466655/veliko-tarnovo-tsentarat-za-obshtestvena-podkrepa-v-svishtov-startira-initsiativa-za-podkrepa-na-roditeli-v-otglezhdaneto-i-vazpitanieto-na-tehnite-detsa.html", "text": "Центърът за обществена подкрепа в Свищов стартира инициатива за подкрепа на родители в отглеждането и възпитанието на техните деца. Тя е насочена към семейства с малчугани във възрастовата група от 3 до 6 години, обясни за Радио „Фокус“ – Велико Търново Ася Михайлова, директор на институцията. В рамките й, вече се проведоха родителски срещи във всички детски градини на територията на града. Инициативата е на директорите и Отдел „Образование“ към Общината. „В рамките на визитите, ние обсъдихме с майките и татковците отварянето на Кабинет във всяка една детска градина, в който ще работи веднъж месечно специалист от ЦОП. Това ще даде  възможност на родителите, без да се съобразяват и да се притесняват от среща с директори и учители, без тяхно знание дори, да се срещнат в кабинета със специалист, да споделят проблем, който ги притеснява, дори той да е незначителен“, обясни Ася Михайлова. Тя уточни, че в началото вероятно те ще се притесняват. Затова и има идея да се направи кутия за предложения. Темите от нея ще се обобщят и след това отново ще се проведат групови срещи с майки и бащи, на които да се обсъдят. Всичко това ще стартира в началото на 2018 година.\r\nЛуиза ТРАНЧЕВА", "date": "2017.12.12", "title": "Велико Търново: Центърът за обществена подкрепа в Свищов стартира инициатива за подкрепа на родители в отглеждането и възпитанието на техните деца"}
{"url": "http://www.focus-news.net/news/2017/12/12/2466656/varna-385-detsa-ot-nu-v-levski-v-grada-shte-badat-premesteni-zaradi-remont.html", "text": "385 деца – от подготвителни групи и ученици до 4 клас, ще бъдат изведени от НУ „В. Левски“ в Аспарухово заради ремонт на сградата. Това съобщиха от Община Варна. Те ще бъдат настанени временно в детска градина „Горска приказка“, детска градина „Морски свят“ и в Морската гимназия „Св. Николай Чудотворец“, които се намират в същия район. Осигурени са условия за нормален учебен процес и запазване на целодневната организация на учебния ден. Промяната влиза в сила веднага след края на коледната и новогодишна ваканция, съобщиха от дирекция „Образование и младежки дейности“. Проведена е среща с обществения съвет към училището с участието на директора Стела Петрова, на родители, представители на дирекция „Образование и младежки дейности“ и на район Аспарухово. По време на срещата са била разяснени причините за извеждането на децата – некачествен строеж на сградата, която не отговаря на изискванията по чл. 169 от ЗУТ. Проблемът е установен след извършено конструктивно обследване на сградата и актуализация на техническия паспорт. НУ „В. Левски“ е открито през май 2012 г. Изпълнител е фирма „Стоянстрой“ ЕООД , а надзорът е бил възложен на „Стройконтрол“ ООД. Община Варна подготвя дело срещу фирмата изпълнител, проектанти и надзорници за изясняване на проблема.", "date": "2017.12.12", "title": "Варна: 385 деца от НУ „В. Левски“ в града ще бъдат преместени заради ремонт"}
{"url": "http://www.focus-news.net/news/2017/12/12/2466657/ministerstvoto-na-turizma-vrachi-vtorite-godishni-nagradi-v-turizma-obzor.html", "text": "На официална церемония в Централния военен клуб Министерство на туризма връчи вторите Годишни награди в туризма, предаде репортер на Агенция „Фокус“.  Министри, кметове, ръководители на държавни предприятия и агенции, депутати, представители на бизнеса, на неправителствения сектор и медии участваха в церемонията по награждаване на победителите. Целта на инициативата, организирана от Министерство на туризма, е да бъдат откроени и поощрени всички участници в туристическия сектор, които полагат усилия за неговото устойчиво развитие. Тази година участниците се бориха в 16 категории. По време на церемонията стана ясно, че на интернет платформата  за 16-те категории са гласували  над 100 хиляди души. Кандидати са преминали през прецизен подбор.\r\nВ началото на церемонията министърът на туризма Николина Ангелкова заяви, че ръстът в туризма е 8% в сравнение с миналата година. „Изключително ви благодаря, че сте с нас отново тази вечер на вторите годишни награди в туризма. Много бих искала да насърча тези, които не го направиха, да го направят следващата година, защото годишните награди показват не само избраното събитие или дестинация, но подкрепят труда на всяка една община, представител в бизнеса, така че да представим България като целогодишна туристическа дестинация“, заяви Ангелкова и подчерта, че можем да развиваме всичко. По думите й е важно, че с обединени усилия можем да представим страната като едно бижу, богатство. Бих искала да благодаря на целия екип на Министерството на туризма, които неуморно работиха, за да може това събитие да се случи. Бих искала да благодаря и на всеки един от кандидатите, защото надпреварата беше оспорвана и близо над 100 000 души са гласували. Поздравявам и победителите, а и тези, които участваха. Всеки един от вас заслужава тази награда“, каза още Николина Ангелкова. Председателят на НС Цвета Караянчева   инициативата на Министерство на туризма да превърне България в целогодишна дестинация. „Имаме прекрасен климат и културно-историческо наследство. Нашата България е прекрасна страна, която се развива чисто туристически, благодарение и на правителството, което издигна туризма в национална кауза, Министерство на туризма, бизнеса и общините“, заяви Караянчева. „Следващите 6 месеца ще председателстваме Съвета на ЕС, това е още една възможност да покажем България по-най-добрия начин. Пожелавам на министър Николина Ангелкова със същото желание и упоритост да продължи да работи и да стане България разпознаваема навсякъде по света“, каза още тя. \r\nКараянчева връчи отличието в категория „Изборът на Българите“. Първо място зае „Музей-крепост „Баба Вида“, гр. Видин“. Наградата прие кметът на Видин Огнян Цеков. \r\nОт своя страна кметът на София  Йорданка Фандъкова заяви, че за столицата 2017 г. е била успешна в сферата на туризма – 1,1 млн. са туристите за първите 10 месеца. Фандъкова връчи наградата в Категория „Иновация“ 2017 г. на Веломаршрут Дунав Ултра, Диджитал Сова ЕООД. „За мен е голяма чест да връча награда точно в тази категория и то на един софиянец който е създал толкова атрактивен веломаршрут. За София тази година беше успешна в сферата на туризма“, заяви тя.Христина Шопова, зам.-кмет на Благоевград прие наградата  в Годишните награди на туризма в категория „Туристическо събитие 2017“ - Франкофонския фестивал Francofolies. Blagoevgrad\r\n„Francofolies. Blagoevgrad беше включен в 100-те франкофонски събития, което беше огромна реклама за България.  За мен е огромна чест да приема тази награда от името на кмета д-р Атанас Камбитов. Искам да ви благодаря за инициативата, защото ни мотивирате. Когато започнахме това приключение, въобще не сме си представяли, че Francofolies ще представя не само нашия град и но и държавата“, каза още тя. Шопова благодари на всеки един, който е дал своя глас за тях. Наградата в Категория „Туристическо събитие“ 2017г. бе връчена от министъра на спорта Красен Кралев. Той изказа огромно уважение към екипа на кмета Камбитов, който е успял да възпламени франкофонския фестивал след 20 години прекъсване. \r\nПобедителите в отделните категории са:Категория „Иновация“ 2017 г. - Веломаршрут Дунав Ултра, Диджитал Сова ЕООД;Категория „Туристическа атракция/обект“ - Бегликташ, община Приморско;Категория „Духът на България“ -  Празник на розата, община Стрелча;Категория „Община на 2017 г. за планински туризъм“ – Банско;Категория „Журналистически материал на тема туризъм в България за 2017 г. в печатна медия“ - В Боженци затваряли с една врата две стаи - Наталия Малчева- standartnews.com;Категория „Журналистически материал на тема туризъм в България за 2017 г. в онлайн медия“ - Ханкрумският скален манастир - непознатата обител - Наталия Красимирова Йорданова- brat-bg.com;Категория „Публикация на тема туризъм в България за 2017 г. в интернет блог“ - Долината на тракийските царе - Юлия Вукова - time2travel.bg;Категория „Журналистически материал на тема туризъм в България за 2017 г. в Радио“ - Дестинация Жеравна – хранилище на българския дух и традиции, туризъм в Котленско - Мариела Русева- Радио „Фокус“.Категория „Община за 2017 за балнео и СПА туризъм“ – Община Минерални бани;Категорията „Изборът на българите“ - Музей-крепост „Баба Вида“, гр. Видин;Категория „Журналистически материал на тема туризъм в България за 2017 г. в телевизия - Селото на авангарда! Как България влезе в окото на световните медии? – Нова Телевизия (Живко Константинов);Категория „Туристическа дестинация“ 2017г. – Община Сандански;Категория „Туристическо събитие“ 2017г. - „Франкофонския фестивал Francofolies.Blagoevgrad,“ община Благоевград;Категория „Специализиран туризъм“ 2017г. - 5-звезден шахматен мач под небето, к. к. Албена;Категория „Община на 2017 г. за морски туризъм” – Община Поморие ;Категория „Община на 2017 г. за културно-исторически туризъм” – Община Пловдив.", "date": "2017.12.12", "title": "Министерството на туризма връчи вторите Годишни награди в туризма (ОБЗОР)"}
{"url": "http://www.focus-news.net/news/2017/12/12/2466658/stara-zagora-vremenno-e-ogranicheno-dvizhenieto-v-aktivnata-i-izprevarvashtata-lenta-po-am-trakiya-pri-km-206-v-posoka-sofiya-poradi-avariral-tovaren-kamion.html", "text": "Временно е ограничено движението в активната и изпреварващата лента по АМ „Тракия“ при км 206 в посока София поради аварирал товарен камион. Това съобщиха от пресцентъра на Агенция \"Пътна инфраструктура\". Движението се осъществява в аварийната лента и се регулира от „Пътна полиция“.", "date": "2017.12.12", "title": "Стара Загора: Временно е ограничено движението в активната и изпреварващата лента по АМ „Тракия“ при км 206 в посока София поради аварирал товарен камион"}
{"url": "http://www.focus-news.net/news/2017/12/12/2466659/pazardzhik-koledna-rabotilnitsa-za-detsa-shte-otkriyat-v-panagyurskoto-selo-popintsi.html", "text": "В село Попинци откриваме „Коледна работилница за деца“, каза за Радио „Фокус“ – Пазарджик секретарят на читалището в панагюрското село Донка Шопова. Тя обясни, че в рамките на инициативата децата ще могат да изработят коледни украси за маса, коледни картички, коледни венци. „Работилницата е на 13 и 14 декември, а на 15 декември всичко, което сме изработили, ще бъде подредено в изложба във фоайето на читалището. Тя допълни, че по време на Коледната работилница децата се научат как да си направят автентични сурвачки. „Това е традиционно и всяка година се получават много хубави неща. Сушим плодове, шипки, украсяваме ги с разноцветна вълна. Най хубавите ще бъдат наградени“, допълни Шопова. Тя каза също, че са подготвили грамоти за най-добрите изделия не само от Коледната работилница, но и от изложбата.\r\nВаня НИКОЛОВА", "date": "2017.12.12", "title": "Пазарджик: Коледна работилница за деца ще открият в панагюрското село Попинци"}
{"url": "http://www.focus-news.net/news/2017/12/12/2466660/ibna-balgariya-predupredi-grazhdanite-si-da-ochakvat-transportni-problemi-pri-patuvaniya-v-gartsiya-na-14-dekemvri.html", "text": "Българското министерство на външните работи предупреди своите граждани да очакват задръствания или транспортни проблеми, ако пътуват към Гърция на 14 декември, съобщава Independent Balkan News Agency. \r\nСтановището е във връзка със стачка на два от най-големите профсъюза в Гърция, което се очаква да създаде проблеми при всички форми на транспорт, включително фериботите между отделните острови и обществения транспорт.\r\nАгенцията напомня, че макар пикът на българските туристи в Гърция да е през лятото, немалък поток има и през останалата част на годината. \r\nСтачката е предизвикана от решението на Атина да отвори пазарите на електроенергия и природен газ, препоръчано от международните кредитори на страната, както и да гласува промени в кодекса на труда, които биха създали трудности пред синдикатите за организиране на стачки.  Цанко Цолов", "date": "2017.12.12", "title": "IBNA: България предупреди гражданите си да очакват транспортни проблеми при пътувания в Гърция на 14 декември"}
{"url": "http://www.focus-news.net/news/2017/12/12/2466661/afp-donald-tramp-odobri-voenen-byudzhet-na-sasht-na-stoynost-700-miliarda-dolara.html", "text": "Президентът на САЩ Доналд Тръмп подписа военния бюджет на страната, на стойност 700 милиарда долара, предава AFP.\r\n„С приемането на този бюджет за отбрана, ние ускоряваме процеса на пълното възстановяване на американската военна мощ“, заяви американският държавен глава, по време на специална церемония за подписването на закона, на която присъстваха всички високопоставени длъжностни лица от Пентагона, включително министъра на отбраната Джеймс Матис.\r\n„Законът ще подобри готовността ни... и модернизацията на нашите въоръжени сили, както и ще допринесе за снабдяването на нашите воини с модерна техника, която им е нужна, за да воюват и да печелят“, обясни Тръмп.\r\nСенатът (горната камара) на САЩ гласува военния бюджет с подкрепата и на двете партии (Републиканската и Демократическата), но депутатите все още не са определили от къде ще отделят огромната сума, равняваща се на военния бюджет на следващите седем държави, взети заедно.\r\nАмериканският президент призова депутатите от опозиционната демократична партия да съдействат за намирането на нужните средства, като се обоснова с това, че всички „трябва да работят заедно, за да дадат на героичните американски войници оборудването, ресурсите и подкрепата, за която са се показали достойни хиляди пъти“.\r\nПревод и редакция:", "date": "2017.12.12", "title": "AFP: Доналд Тръмп одобри военен бюджет на САЩ на стойност 700 милиарда долара"}
{"url": "http://www.focus-news.net/news/2017/12/12/2466662/sport-titi-papazov-e-naznachen-za-trenyor-na-natsionalniya-otbor-po-basketbol-do-20-godini.html", "text": "Президентът и треньор на баскетболния Левски 2014 Тити Папазов е назначен за треньор на националния отбор на България по баскетбол до 20 години. Управителният съвет на баскетболната ни федерация взе това решение на заседание днес в София. Специалистът ще води отбора на турнира Евробаскет Дивизия Б, който ще се проведе в София.", "date": "2017.12.12", "title": "Спорт: Тити Папазов е назначен за треньор на националния отбор по баскетбол до 20 години"}
{"url": "http://www.focus-news.net/news/2017/12/12/2466663/darzhavniyat-departament-na-sasht-vaprosat-za-politicheskoto-badeshte-na-bashar-asad-shte-se-reshi-ot-siriyskiya-narod.html", "text": "Жителите на Сирия трябва да решават сами, дали да оставят сегашния президент на страната Башар Асад на поста му. Това съобщи във вторник на редовния брифинг за журналисти говорителят на Държавния департамент на САЩ Хедър Науърт, предава ТАСС.\r\n„Това ще го решават хората в Сирия, а не Съединените американски щати“, заяви тя, но отбеляза, че „за Асад няма бъдеще в Сирия“.\r\nПо-рано в американската преса се появиха публикации, че САЩ планират да отстранят сирийския държавен глава от власт до 2021 година.\r\nАгенция „Фокус“ припомня, че от 2011 година до момента, Вашингтон настоява, че Башар Асад трябва да освободи поста си и в името на това похарчи милиарди долари, за да въоръжи и обучи опозицията му. Промяната в политиката на САЩ започна да си проправя път след избирането на сегашния президент Доналд Тръмп, който говореше открито за отказ от това искане на американската администрация още по време на предизборната си кампания.\r\nПревод и редакция:", "date": "2017.12.12", "title": "Държавният департамент на САЩ: Въпросът за политическото бъдеще на Башар Асад ще се реши от сирийския народ"}
{"url": "http://www.focus-news.net/news/2017/12/12/2466664/ria-novosti-shestorkata-za-yadrenata-sdelka-s-iran-shte-se-sabere-na-13-dekemvri-vav-viena.html", "text": "Заседанието на съвместната комисия на „шесторката“ (Петте постоянни членки на Съвета за сигурност на ООН + Германия) за ядрената сделка ще се състои в сряда, 13 декември, във Виена. Делегацията на САЩ ще се води от заместник държавния секретар Томас Шанън, пише в съобщение от американското външно ведомство от вторник, предава РИА Новости.\r\n„Заместник държавния секретар по политическите въпроси Томас Шанън ще оглави американската делегация на заседанието на комисията по Съвместния всеобхватен план за действие (СВПД) (за иранската ядрена програма), която ще се състои на 13 декември във Виена“, пише в съобщението.\r\n„Съгласно СВПД, съвместната комисия носи отговорност за наблюдението за изпълняването на ядреното споразумение с Иран“, напомнят от Държавния департамент.\r\nПревод и редакция:", "date": "2017.12.12", "title": "РИА Новости: „Шесторката“ за ядрената сделка с Иран ще се събере на 13 декември във Виена"}
{"url": "http://www.focus-news.net/news/2017/12/12/2466665/washington-examiner-sabitiyata-v-yemen-razkriha-slabostta-na-iran.html", "text": "Убийството на бившия президент на Йемен Али Абдула Салех от подкрепяните от Иран „хути“ е последното от отчаяните действия на Техеран за спасяване на авторитета си, във война, която отива към загуба за Ислямската република. Според американското издание Washington Examiner, което излезе с обширен материал за последните събития в йеменската гражданска война, ако Иран действително е притежавал предимството в Йемен, то ситуацията щеше да се разреши чрез преговори между бившите съюзници („хутите“ и силите, подкрепящи Салех).\r\nЗнаейки, че Салех и приближения му кръг притежават неопровержими доказателства за връзките помежду им, „хутите“ и Иран не можеха да си позволят да оставят бившия държавен глава да се присъедини към враговете им от оглавяваната от Саудитска Арабия коалиция. А сега, Техеран и шиитските бунтовници са пред заплахата да водят война на два фронта.\r\nДълги години Иран се стреми да установи контрол над стратегически разположения Йемен (контролиращ морския път от Индийския океан през Червено море, към Суецкия канал и Средиземно море). Инициативата целеше да постави под контрола на Техеран цялата територия на страната и да ликвидира изцяло силите, лоялни на международно признатото правителство на президентая Абдрабу Мансур Хади.\r\nОсъзнавайки разрушителния потенциал на евентуална загуба на Йемен, Саудитска Арабия поведе контраофанзивата на арабския свят, осигурявайки въздушна подкрепа и сухопътни сили на йеменските националистически сили. Близо 3 години по-късно, коалицията около Рияд е възвърнала голяма част от загубените позиции.\r\nСмъртта на Салех е кулминацията на напрежението и последните спорове между „хутите“ и лоялистите на Салех и от това се опита да се възползва президента Хади, призовавайки населението да се вдигне на въстание срещу шиитските племена. Саудитите побързаха да обявят, че Йемен ще бъде първата арабска страна, освободена от влиянието на Иран.\r\nТехеран разбира последствията от последните събития и има сериозни опасения, че примера на Салех ще бъде последван от други негови съюзници и сурогати. Реализирайки, че цялата страна се изплъзва изпод контрола им, „хутите“ може отново да се окажат принудени да се скрият в планините на Северен Йемен, докато Иран ще се опитва да ги убеди да отстояват всяка педя земя, която в момента контролират.\r\nОт позицията на Ислямската република, кризата, заедно с новата вълна международна изолация, е предвестник на катастрофа.\r\nПревод и редакция:", "date": "2017.12.12", "title": "Washington Examiner: Събитията в Йемен разкриха слабостта на Иран"}
{"url": "http://www.focus-news.net/news/2017/12/12/2466666/tass-liderat-na-upravlyavashtata-partiya-v-polsha-obyavi-che-prez-yanuari-shte-badat-osashtestveni-dalboki-preobrazovaniya-v-pravitelstvoto.html", "text": "Лидерът на управляващата партия в Полша „Закон и справедливост(ЗиС) Ярослав Качински анонсира сериозни промени в правителството на страната, които трябва да бъдат осъществени през януари 2018 година, предава ТАСС.\r\n„Практически съм сигурен, че това ще бъде в началото на следващата година – януари“, заяви той във вторник, в интервю пред полски телевизионен канал, отговаряйки на въпрос за предстоящи промени в кабинета на министрите. „Според мен, промените ще бъдат достатъчно сериозни“, добави Качиниски, без да разкрива имената на министрите, които ще бъдат освободени.\r\nАгенция „Фокус“ припомня, че през изминалата седмица, президентът на Полша Анджей Дуда прие оставката на премиера Беата Шидло и цялото й правителство, управлявало страната от есента на 2015, когато ЗиС спечели парламентарните избори. На нейно място партията издигна вицепремиера и финансов министър Матеуш Моравиецки. В понеделник той предложи на президента да одобри назначаването на същия състав на министрите.\r\nПревод и редакция:", "date": "2017.12.12", "title": "ТАСС: Лидерът на управляващата партия в Полша обяви, че през януари ще бъдат осъществени дълбоки преобразования в правителството"}
