{"url": "http://www.focus-news.net/news/2018/09/19/2569073/emsc-zemetresenie-s-magnitud-46-po-skalata-na-rihter-e-registrirano-v-granichniya-rayon-mezhdu-iran-i-irak.html", "text": "Земетресение с магнитуд 4.6 по скалата на Рихтер е регистрирано в граничния район между Иран и Ирак, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 22:29 часа местно време на дълбочина от 30 км. Епицентърът е на 19 км североизточно от град Мандали в Ирак, на 73 км западно от иранския град Илам и на 134 км североизточно от столицата на Ирак, Багдад. \r\nЗасега няма данни за жертви и материални щети.  Йонислав Дочев", "date": "2018.09.19", "title": "EMSC: Земетресение с магнитуд 4.6 по скалата на Рихтер е регистрирано в граничния район между Иран и Ирак"}
{"url": "http://www.focus-news.net/news/2018/09/19/2569042/georgi-tronkov-kmet-na-obshtina-valchi-dol-18-sa-parvoklasnitsite-v-obedinenoto-uchilishte-v-selo-cherventsi.html", "text": "18 са първокласниците в обединеното училище в село Червенци. Това каза в интервю за  Радио „Фокус“ – Варна  Георги Тронков, кмет на Община Вълчи дол. Той допълни, че общо 140 ученици ще се обучават в учебното заведение през тази учебна година. Училището разполага с 11 класни стаи и кабинети, директорска стая, стая за учителите, медицински кабинет, компютърен кабинет, библиотека, физкултурен салон, столова, и работилница. През летните месеци е ремонтирана е козирката на входа на училището, допълни кметът. Освежени са и класните стаи на основно училище „Климент Охридски“ в село Стефан Караджа. В училището тази година ще се 70 ученици, от тях 10 са първокласници. \r\nМарияна ВАЛЕНТИНОВА", "date": "2018.09.19", "title": "Георги Тронков, кмет на Община Вълчи дол: 18 са първокласниците в обединеното училище в село Червенци"}
{"url": "http://www.focus-news.net/news/2018/09/19/2569040/pazardzhik-oblastnoto-patno-upravlenie-planira-tsyalosten-remont-na-tretoklasniya-pat-velingrad-sarnitsa.html", "text": "До края на годината за второто полугодие Агенция Пътна Инфраструктура в качеството на Областно пътно управление- Пазарджик се планира цялостен ремонт на третокласния път Велинград-Сърница  в определени участъци. Това каза за  Радио „Фокус“-Пазарджик  инженер Димитрия Кафеджиева от Областно пътно управление-Пазарджик. Тя каза, че  тези ремонтни дейности са стартирали още през миналата година септември месец, но заради неблагоприятни метеорологични условия са спрени. “Очаква се подновяване ремонтните дейности във всеки момент“, каза Кафеджиева. Основен проблем в Община Сърница, както и в още няколко общини е пътната маркировка, която не е подновена, поради липса на средства. \r\nРадослава МУРДЖЕВА", "date": "2018.09.19", "title": "Пазарджик: Областното пътно управление планира цялостен ремонт на третокласния път Велинград-Сърница"}
{"url": "http://www.focus-news.net/news/2018/09/19/2569044/plovdiv-v-selo-topolovo-shte-otbelezhat-100-godini-ot-kraya-na-parvata-svetovna-voyna.html", "text": "На 20 септември, от 13.00 ч. на паметната плоча на загиналите във войните в с. Тополово ще бъде отслужена заупокойна литургия и военен ритуал по случай 100 години от края на Първата световна война. Това съобщиха за  Радио „Фокус“ – Пловдив  от общината. \r\nСъбитието се организира от кметството на село Тополово, ОУ „Отец Паисий” и НЧ „Н. Й. Вапцаров – 1894 г.” съвместно с Община Асеновград. Слово за годишнината ще изнесе кметът на селото Йордан Дичев. \r\nНа паметната плоча на загиналите във войните са изписани имената на 48 тополовци, дали живота си по бойните полета по време на Първата световна война 1915-1918 г.", "date": "2018.09.19", "title": "Пловдив: В село Тополово ще отбележат 100 години от края на Първата световна война"}
{"url": "http://www.focus-news.net/news/2018/09/19/2569039/plamen-slavov-arheologicheskiya-muzey-veliki-preslav-golyamata-zlatna-ogarlitsa-ot-preslavskoto-sakrovishte-i-keramichnata-ikona-na-sv-teodor-stratilat-sa-pametnitsi-bez-analog.html", "text": "Голямата златна огърлица от Преславското съкровище и керамичната икона на Св. Теодор Стратилат са паметници без аналог. Това каза пред  Радио „Фокус“- Шумен  Пламен Славов, директор на Археологическия музей във Велики Преслав. Уникални са и редица елементи от каменната пластика и от белоглинената рисувана керамика, които са характерни за Преслав. На съкровищата на Преслав е посветена започналата днес в Лувъра, Париж двудневна международна конференция. От българска страна във форума ще участват специалисти от Националния археологически институт с музей към БАН, от Националния исторически музей, както и доц. Маргарита Ваклинова. Пламен Славов ще представи научно съобщение, подготвено съвместно с доц. Стойчо Бонев. „Нашият доклад проследява проучванията във Втората българска столица.  Още в началото им, през 1909 година е разкрит манастирът в Патлейна, през 1927 година археолозите са попаднали на останките на Кръглата църква, през годините са разкрити дворците на Преслав, през 70-те години изключително силно е било проучването на крепостните съоръжения на столицата, в по- ново време през 2002 година откриването на Владетелската църква, преди няколко години разкриването и на резиденцията на преславските владетели също във Вътрешния град. Не мога да пропусна разкритите манастири, центърът на българската църква тогава, т.нар. патриаршия. Много са обектите, но имайки предвид, площта, която не е проучена, без съмнение не малко значими обекти не са получили все още шанс да бъдат разкрити“, каза Славов. Той не скри вълнението си от факта, че научният форум в Лувъра ще покаже пред Европа и света част от българската история, както и това, че за първи път на такова високо ниво ще бъде изнесена конференция, посветена единствено и само на Втората българска столица. „Време е и Преслав да получи своя шанс, по- широка популярност в света като културно исторически център и Втора българска столица. Не е тайна, че през годините за разлика от другите български столици, Преслав е оставен на по- заден план по отношение на популяризирането му на национално ниво“, каза Славов. \r\nИвелина ИВАНОВА", "date": "2018.09.19", "title": "Пламен Славов, Археологическия музей-Велики Преслав: Голямата златна огърлица от Преславското съкровище и керамичната икона на Св. Теодор Стратилат са паметници без аналог"}
{"url": "http://www.focus-news.net/news/2018/09/19/2569041/daniela-taseva-meditsinski-universitet-varna-filial-veliko-tarnovo-100-realizatsiya-ochakva-nashite-uspeshno-zavarshili-studenti.html", "text": "Успешна реализация за всички, които завършват Филиала на Медицински университет – Варна във Велико Търново, гарантират от висшето учебно заведение. Това каза в ефира на  Радио „Фокус“ – Велико Търново  зам.-директорът на ВУЗ-а Даниела Тасева. Тя подчерта, че единственото условие е тяхното безпроблемно дипломиране. „Мога да кажа, че с течението на времето нашите студенти са все по-често току-що завършили младежи. Все още има и жени, които са на зряла възраст, но те са по три – четири в курс“, коментира зам.-директорът. Тя уточни и, че през настоящата година висшето учебно заведение получи допълнителна акредитация за разкриването на още 10 бройки в специалност „Медицинска сестра“. Сега в 4-годишния курс във Филиала могат да се обучават 80 акушерки и 90 медицински сестри. Разширението ще започне поетапно от следващата учебна година. \r\nЛуиза ТРАНЧЕВА", "date": "2018.09.19", "title": "Даниела Тасева, Медицински университет – Варна – Филиал – Велико Търново: 100 % реализация очаква нашите успешно завършили студенти"}
{"url": "http://www.focus-news.net/news/2018/09/19/2569045/predstoyashti-mezhdunarodni-sabitiya-za-20-septemvri-agentsiya-fokus.html", "text": "*** Премиерът на Македония Зоран Заев ще се срещне с вицепрезидента на САЩ Майк Пенс \r\n*** Министърът на отбраната на Германия Урсула фон дер Лайен пристига на посещение в Скопие \r\n*** Последният ден от срещата на върха между лидерите на Северна и Южна Корея Ким Чен-ун и Мун Дже-ин \r\n*** Европейските лидери провеждат неформална среща на върха за миграцията \r\n*** Турският финансов министър Берат Албайрак ще анонсира средносрочен план на правителството за справяне с девалвацията на лирата \r\n*** Генералният секретар на ООН ще даде пресконференция в навечерието на Общото събрание на световната организация следващата седмица \r\n***", "date": "2018.09.19", "title": "Предстоящи международни събития за 20 септември ( Агенция „Фокус“ )"}
{"url": "http://www.focus-news.net/news/2018/09/19/2569049/pazardzhik-zapochna-grozdoberat-v-regiona.html", "text": "Започна гроздобера в региона на Пазарджик, съобщи за  Радио „Фокус“-Пазарджик  Минка Кръстева, технолог от Пазарджик. По думите й сортовете мерло, каберне, сира, букет, памид, рубин са червените сортове, някои от които ще са готови към края на септември. „Шардоне, мускат и совиньон са сортовете, които са готови за бране. Производителите са се постарали тази година да запазят добрата продукция, като са използвали подходящите препарати, няма загниване. Сортът мускат тази година ще се изкупува около 1,20 лв. за кг., а може и нагоре да върви цената, заради качеството и търсенето. Въпреки дъждовете продукцията е повече от добра тази година. Кооперацията в Славовица, в Лесичово окло 500 декара на различни фирми, в Черногорово също продукцията е много добра“, каза Кръстева. \r\nРадослава МУРДЖЕВА", "date": "2018.09.19", "title": "Пазарджик: Започна гроздоберът в региона"}
{"url": "http://www.focus-news.net/news/2018/09/19/2569047/shumen-kmetat-lyubomir-hristov-zapochna-poreditsa-ot-sreshti-s-pedagogicheskite-kolektivi-na-uchilishtata-v-obshtinata.html", "text": "Кметът Любомир Христов започна поредица от срещи с педагогическите колективи на училищата в общината. Това съобщиха от пресцентъра на  Община Шумен . Първата от тях се проведе с учителите от ОУ “Хр. Ботев” в село Друмево, което бе преобразувано в обединено. По време на срещата кметът Любомир Христов и зам.-кметът по образование и култура Найден Косев поискаха да чуят от преподавателите с какви проблеми се сблъскват през учебната година и какви са очакванията им от общинската администрация. Дни преди началото на новата учебната година приключи ремонтът на покрива на една от сградите, класните стаи са пребоядисани, сменени са подовата настилка и електрическата инсталация. Айнур Ахмед, която изпълнява длъжността директор на училището, благодари на администрацията за бързата реакция. 38 000 лева бяха заделени от бюджета, а спешният ремонт беше извършен от строителното предприятие на общината. “Преди да дойда тук направих справка и видях, че повече от 70 души в селото са трайно безработни, две поколения вече са загубили навиците си за труд. Разчитам на вас с повече грижа и внимание да задържите децата в училище, да получат по-високо образование, да завършат 10-ти клас и да усвоят професионални умения,” каза Христов. Педагозите поискаха съдействието на кмета пред областното пътно управление в Шумен да включи ремонта на пътя от Вехтово до Друмево в програмата си за 2019-та. „Платното наистина има опасни неравности, които могат да доведат до нещастни случаи. Ще разговарям с директора Димитър Ковачев и ще направим необходимото ремонтът да бъде извършен през следващата година. В момента в училището учат 104 деца, като повечето са от Друмево, малка част прихождат от Вехтово, Костена река и Черноок, община Провадия, а почти всички преподаватели пътуват от Шумен до селото. Кметът пое още ангажимент да се осигури транспорт за посещение на организирани от общината културни и спортни прояви. От разговорите стана ясно, че не са малко децата, които никога не са напускали селото. Кметът беше гост и на училището в село Ивански, което също беше преобразувано в обединено и 128 ученици влязоха в класните стаи в началото на тази учебна година. От ноември 2016-та то получава сериозна финансова подкрепа по проекта на Община Шумен „Взаимодействието с общността – фактор за по-добро бъдеще и успешна интеграция“ по програма ЗОВ към Българо-швейцарската програма за сътрудничество. През миналата година там беше изграден нов учебен център, в който се провеждат учебни и извънкласни дейности в т. н.  „наваксващи училища“, „уикенд училища“ и „училища за родители“. По време на срещата с учителите кметът Любомир Христов обяви, че още в началото на тази учебна година общината ще организира срещи с представители на бизнеса, посещения в шуменски предприятия и професионални училища в града. “Надявам се, че това ще бъде една добра възможност за младите хора да се запознаят с различни професии, които биха поискали да изучават, за да могат по-добре да се реализират на пазара на труда, когато завършат образованието си”, каза кметът. Той беше впечатлен от добре поддържаната база и изградената спортна площадката в двора на училището. Пред учителския колектив Христов пое ангажимент общината да осигури средства за ремонт на покривите на двете сгради – на основното и началното училище в селото и още веднъж пожела на учителите и учениците успешна учебна година.", "date": "2018.09.19", "title": "Шумен: Кметът Любомир Христов започна поредица от срещи с педагогическите колективи на училищата в общината"}
{"url": "http://www.focus-news.net/news/2018/09/19/2569050/emsc-zemtresenie-s-magnitud-37-razlyulya-albaniya.html", "text": "Земетресение с магнитуд 3.7 е регистрирано в 17:10 часа в Албания, съобщава  Европейският средиземноморски сеизмологичен център (EMSC) . \r\nЕпицентърът на труса е бил на 6 километра от град Елбасан и на дълбочина два километра. \r\nНяма информация за пострадали и материални щети. \r\nПревод и редакция:", "date": "2018.09.19", "title": "EMSC: Земтресение с магнитуд 3.7 разлюля Албания"}
{"url": "http://www.focus-news.net/news/2018/09/19/2569051/smolyan-regionalnata-inspektsiya-po-okolna-sreda-i-vodite-otbelyazva-evropeyskata-sedmitsa-na-mobilnostta.html", "text": "Под мотото „Комбинирай, движи се!“ протича протече Европейската седмица на мобилността (16 – 22 септември ). Организираните от РИОСВ – Смолян инициативи  започнаха със спортен празник в  ОУ „Стою Шишков“ , в който участниците се запознаха с алтернативни начини за придвижване, както и мерките за подобряване качеството на въздуха. Това съобщиха от  РИОСВ – Смолян . На 21 септември експерти от инспекцията ще посетят детска градина „Радост“ и ще проведат разговор на тема: „Аз се движа безопасно“. \r\nВ кампанията ще се включат и общините Смолян и Мадан. Чрез разнообразни инициативи, двете общини ще насърчат гражданите да използват алтернативни начин на придвижване и да слязат от автомобилите, и така да намалят вредните емисии и шумовото натоварване на градската среда. \r\nКампанията „Европейска седмица на мобилността“ на Европейската комисия се провежда всяка година в периода 16-22 септември и е насочена основно да насърчи европейските общини да въвеждат и подпомагат устойчивия транспорт и начини на придвижване. За 2018 година темата на кампанията е „Мултимодалност“ и ще се проведе под мотото „Комбинирай, движи се!“.", "date": "2018.09.19", "title": "Смолян: Регионалната инспекция по околна среда и водите отбелязва Европейската седмица на мобилността"}
{"url": "http://www.focus-news.net/news/2018/09/19/2569052/global-times-kitay-si-dzinpin-se-sreshtna-sas-srabskiya-prezident.html", "text": "Китайският президент Си Дзинпин се срещна във вторник с президента на Сърбия Александър Вучич, който е в Китай, за да присъства на годишната среща на Летния Давос в Тиендзин, пише  китайското правителствено издание за международна политика Global Times . \r\nКато приветства традиционното приятелство и дълбоко доверие между Китай и Сърбия, Си заяви, че двете страни са постигнали плодотворни резултати от прагматичното сътрудничество. Той приветства постигането на консенсус между него и Вучич относно двустранното сътрудничество, което е инжектирало силен моментум в развитието на отношенията Китай-Сърбия. \r\nКитай е готов да работи със Сърбия за взаимната твърда подкрепа между двете страни по въпроси, свързани със съответните им основни интереси и сериозни опасения и за съвместната защита на многостранността и международното правосъдие, добави той. \r\nСи спомена доброто сътрудничество между китайската Hebei Iron and Steel Group и сръбската стоманодобивен комбинат Smederevo и фактът, че проектът е станал вторият по големина износител в Сърбия. \r\nКитай и Сърбия трябва да се обединят в изграждането на инициативата „Един пояс, един път“ и да си сътрудничат в стратегиите си за развитие, за да задълбочат двустранното сътрудничество и да допринесат повече за просперитета на двата народа. \r\nОт своя страна Вучич заяви, че Сърбия оценява помощта на Китай и желае да стане истински сърдечен партньор на Китай и двете страни да се подкрепят взаимно, за да консолидират приятелството си. \r\nКато отбеляза, че строителството „Новия път на коприната“ е от полза за всички хора по маршрута, Вучич посочи още, че възраждането на стоманодобивната фабрика в Смедерево е доказателство, че инициативата \"Един пояс, един път\" е допринесла за увеличаване на работните места и икономическия растеж в Сърбия. \r\nТой заяви, че Сърбия ще участва активно в инициативата и ще изследва нови области на сътрудничество с Китай в рамките на рамката за сътрудничество между Китай и Централна и Източна Европа. \r\nСлед срещата двамата лидери бяха свидетели на подписването на двустранни документи за сътрудничество. \r\nПревод и редакция:", "date": "2018.09.19", "title": "Global Times (Китай): Си Дзинпин се срещна със сръбския президент"}
{"url": "http://www.focus-news.net/news/2018/09/19/2568659/api-predstavi-sistemata-za-elektronni-vinetki-obzor.html", "text": "Председателят на УС на Агенция „Пътна инфраструктура“ инж. Светослав Глосов и управителят на Консорциум “Капш Трафик Солюшънс” Михаел Вербер представиха начина за купуване на електронна винетка от терминал за самообслужване. От 1 януари 2019 г. винетките стават електронни и шофьорите ще могат да ги купуват от терминал за самообслужване, от уеб портал, мобилно приложение и от разпространителски офис на оператора на системата „Националното тол управление“ в АПИ. Плащането на терминалите за самообслужване няма да е кешово, а с дебитни или кредитни карти. От АПИ увериха, че то ще става за минимално време. Терминалите ще бъдат общо 500 и ще са разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За улеснение на пътуващите терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Целта ни е обхващане на основните транзитни потоци, преминаващи през страната ни. Инж. Светослав Глосов увери, че промяна в цените на винетките няма да има - годишната е 97 лв., тримесечната - 54 лв., месечната 30 лв., а седмичната 15 лв. По думите му уикенд винетката ще струва около 10 лева, но все още предстои цената и да бъде уточнена. Винетките, които вече са закупени и са с валидност след 1 януари 2019 година се предвижда да бъдат конвертирани в системата със срока си на валидност. По думите на инж. Глосов за улеснение на шофьорите след 15 декември ще бъдат предоставени различни канали за конвертиране на винетката. Освен 500-те терминала ще има и около 1000 пункта от разпространителската мрежа на винетната система. Глосов допълни, че шофьор, който притежава валидна винетка и пропусне да я конвертира в системата, тя няма да го отчита като нарушител и няма да му бъде наложена глоба. При спирането от контролен орган на такъв водач, неговата винетка ще бъде въведена в системата на място от оператор на автомобила, но няма да бъде констатирано нарушение. Изпълнителният директор на фирмата изпълнител на проекта за създаването на системата за електронните винетки Михаел Вербер заяви, че има най-различни средства за контрол над системата като мобилно-контролните средства са най-важни. По думите му също така ще има и стационарни точки за контрол със съответните видеокамери. Системата не работи към момента, но вече е минала първите тестове.  \r\nПри закупуването на електронна винетка шофьорите ще трябва да попълнят последователно: регистрационния номер на автомобила; е-mail адрес, ако потребителят желае на електронната си поща да получи обратна информация за купената винетка; срок за валидност на електронната винетка - годишна, тримесечна, месечна, седмична или уикенд; начална дата за стартирането й.  След попълване на данни от кредитна или дебитна карта, каквито са необходими при покупките on-line, на е-mail ще се получава съобщение за купената електронна винетка. Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват.  \r\nОт същите терминали след 16 август 2019 г., когато ще стартира и тол системата за моторните превозни средства над 3,5 тона, ще може да се купуват и маршрутни карти.", "date": "2018.09.19", "title": "АПИ представи системата за електронни винетки (ОБЗОР)"}
{"url": "http://www.focus-news.net/news/2018/09/19/2568637/ria-novosti-donald-tramp-obyavi-che-skoro-shte-vzeme-reshenie-za-prisastvieto-na-sasht-v-siriya.html", "text": "Президентът на САЩ Доналд Тръмп заяви, че страната му в близко време ще вземе решение за по-нататъшното присъствието на страната в Сирия, предава  РИА новости. \r\n„Продължаваме огромната работа в Сирия по разрушаването на „Ислямска държава“. Близо сме да приключим работата. Ние изчистихме „Ислямска държава“ на много голяма територия. Тези хора няма да се върнат. Скоро ще вземем решението какво да правим сега“, заяви Тръмп по време на съвместна пресконференция с полския си колега Анджей Дуда в  Белия дом.  Виктор Турмаков", "date": "2018.09.19", "title": "РИА Новости: Доналд Тръмп обяви, че скоро ще вземе решение за присъствието на САЩ в Сирия"}
{"url": "http://www.focus-news.net/news/2018/09/19/2569048/balgariya-e-s-nay-nisak-dyal-na-kontrabandni-tsigari-v-es-47-obzor.html", "text": "България е с най-нисък дял на контрабандни цигари в ЕС, нивото падна до 4,7%. Градовете, в които се отчитат най-високи нива, са: Хасково  с дял до 15,3%, Велико Търново – 13,3%, Плевен – 10,7% и Перник - 10%. Отчита се обаче значителен спад в незаконно разпространяваните цигари в Свиленград, който досега винаги е бил водещ и е достигал нива до 44%.  \r\nПремиерът Бойко Борисов отчете, че стоиците милиони и милиарди, които са се събрали в бюджета, са факт и допълни, че са направени изключително успешни реализации в чужбина с Европол и партньорски служби. По думите му от 2016 г. 16 фабрики в Европа са реализирани по международния обмен и двустранното сътрудничеството между службите. Той поздрави прокуратурата за свършената работа, като посочи тя и службите работят много тихо, внимателно и без никаква публичност или шум. „Бяхме поели ангажимент да ги свалим под 5% и сега с тези 4 фабрики е ясно защото е така. Виждате прокуратурата и службите работят много тихо, много внимателно, без никаква публичност или шум“, коментира Борисов и подчерта, че много професионално събират доказателствата. „Тук участието на прокуратурата от самата разработка, до внасянето в съда, пряко наблюдение и участие, мисля, че като тактика дава добър резултат. От самото начало прокурорът е вътре в разследването, за да може, знаейки какво ще иска съдът, по-добре да се съберат доказателства. Не ме учудва, че вече сме под 5% и мисля, че в следващите месеци ще ги задържим, особено като се има предвид какви външни граници има България. Разликата в акцизите в тези държави и България – колко изкусително за трафикантите, но мисля, че тези пари след това им засядат, защото политическата воля и това, което сме решили да докажем в борбата срещу корупцията и контрабандата, е факт“, допълни той. По думите му, когато парите от контрабандата се вкарват в бюджета е директен удар срещу корупцията, защото тези пари десетилетията са замърсявали политическата среда. „И за да се случи всичко това, трябва има задължително митничар, граничар, полицай, БОП-аджия, прокурор, съдия и разбира се политически чадър“, коментира още премиерът. \r\nОт своя страна главният прокурор на федерална провинция Бавария Рейнард Рьотле поздрави България за постигнатите резултати и ги определи като впечатляващи.  \r\nЛюба АЛЕКСИЕВА", "date": "2018.09.19", "title": "България е с най-нисък дял на контрабандни цигари в ЕС – 4,7% (ОБЗОР)"}
{"url": "http://www.focus-news.net/news/2018/09/19/2569043/redzhep-taiyp-erdogan-v-turtsiya-nyama-kriza-vsichko-e-manipulatsiya.html", "text": "Президентът на Турция Реджеп Таийп Ердоган заяви, че в страната няма икономическа криза и описа ситуацията като „просто манипулации“, а освен това посочи, че Турция е по-богати и по-ефективна, отколкото е била преди 20 години, пише  електронното издание на вестник Hurryiet . \r\n„Няма криза, не се заблуждавайте. Това са просто манипулации. Няма криза тук. Вървим напред към бъдещето и ставаме по-силни с всеки ден. Ще станем по-силни“, заяви Ердоган на конференция за Деня на ветерана на 19 септември, сряда. \r\nНеговите коментари идват в момент, когато турската лира загуби 40% от стойността си спрямо американския долар от август до сега и Централната банка увеличи лихвения процент до 24%, за да се справи с инфлацията, коментира изданието. \r\nЕрдоган настоя на позицията си, че девалвацията на лирата е резултат от „международна атака срещу Турция“, като отбеляза, че „Турция е по-богата и много по-ефективна от преди 20 години“. \r\nТой също подчерта скорошния президентски декрет, с който бе променен закона за защита на турската валута. С него, всеки, който оперира от Турция, трябва да прави финансовите си операции с лири. \r\n„Отсега нататък, наемът в Турция не може да се плаща с долари. Сега в Турция ще е активна лирата. Иначе ще си платят“, заяви турският лидер. \r\n„Ще наемате с лири и ще купувате с лири“, категоричен е Ердоган. \r\nПревод и редакция:", "date": "2018.09.19", "title": "Реджеп Таийп Ердоган: В Турция няма криза, всичко е манипулация"}
{"url": "http://www.focus-news.net/news/2018/09/19/2568635/donald-tramp-po-vsyaka-vidimost-siriya-e-svalila-ruskiya-samolet.html", "text": "Президентът на САЩ Доналд Тръмп заяви, че най-вероятно Сирия е свалила руския боен самолет Ил-20 край бреговете си и допълни, че САЩ са близо до това да премахнат изцяло присъствието на „Ислямска държава“ в страната и в региона, предава   Reuters. \r\n„Изглежда ми, че Сирия е свалила самолета. Разбирам, че 14 души са загинали, което е много тъжно нещо“, заяви Тръмп. „А ние сме свършили огромна работа в Сирия и в региона при изтриването на „Ислямска държава“ и затова сме там. Скоро ще приключим работата си“, допълни той.  Виктор Турмаков", "date": "2018.09.19", "title": "Доналд Тръмп: По всяка видимост Сирия е свалила руския самолет"}
{"url": "http://www.focus-news.net/news/2018/09/19/2569053/savetnik-na-erdogan-deystviyata-na-izrael-okolo-svalyaneto-na-il-20-sa-opit-za-provalyane-na-sdelkata-za-idlib.html", "text": "Със своите действия, довели до свалянето на руския самолет Ил-20 над Средиземно море, Израел се е опитал да развали позитивната атмосфера и мирните усилия на Турция и Русия около сирийската провинция Идлиб, заяви пред  РИА Новости  съветникът на турския президент Ясин Актай. \r\nПо неговите думи, никой не е искал по-нататъшно изостряне на ситуацията, но Русия има право да отговори на такива атаки. \r\n„Заявленията на Русия на фона на падането на самолета бяха на място, бяха оправдани. В края на краищата, самолетът бе свален несправедливо и техническите анализи показаха ясно, че руският самолет е паднал заради провокации от страна на Израел“, заяви съветникът на турския държавен глава. \r\nПревод и редакция:", "date": "2018.09.19", "title": "Съветник на Ердоган: Действията на Израел около свалянето на Ил-20 са опит за проваляне на сделката за Идлиб"}
{"url": "http://www.focus-news.net/news/2018/09/19/2568633/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще се проведе редовното правителствено заседание. След него Съветът за развитие при МС също ще проведе заседание, на което ще бъде обсъдено изпълнението на Програмата за управление на правителството на Република България за периода 2017 – 2021 към 1 септември 2018 г.  \r\n*** \r\nОт 7.30 часа до 8.30 часа ще се проведе протест във връзка с отлагането на ремонта на ул. „Върба” в столичния квартал Карпузица. \r\n*** \r\nОт 8.30 часа в хотел „Метрополитън“ (бул. „Цариградско шосе“ 64) Министърът на отбраната Красимир Каракачанов и началникът на отбраната генерал Андрей Боцев ще присъстват на откриването на Европейската конференция на Международния съвет за военен спорт (CISM).  \r\n*** \r\nОт 9.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 9.00 часа в XII състав на Специализирания наказателен съд ще се гледа делото срещу Денислав А., обвинен в участие в организирана престъпна група.  \r\n*** \r\nОт 9.00 часа в IV състав на Специализирания наказателен съд ще се гледа делото срещу Васил А. и Орлин Б., обвинени в организиране и ръководене на организирана престъпна група.  \r\n*** \r\nОт 9.30 часа в III състав на Специализирания наказателен съд ще се гледа делото срещу Димитър М., Ивайло М., Александър Д., Цветелин Р. и др., обвинени в организиране и ръководене на организирана престъпна група.  \r\n*** \r\nОт 9.30 часа в XVI състав на Специализирания наказателен съд ще се гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Станимир Р., обвинен в престъпление по служба.  \r\n*** \r\nОт 10.00 часа в Южния парк (Голямата поляна) БЧК организира празник, посветен на Европейския ден без жертви от катастрофи и Световния ден намира.  \r\n*** \r\nОт 10.30 часа в зала 42 ще бъде представен спектакълът „Кофичка с лопатка“. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Васил Д., Паскалис Д. и Юксел Х., обвинени в образуване и ръководене на организирана престъпна група. \r\n*** \r\nОт 11.00 часа в IX състав на Специализирания наказателен съд ще се гледа делото срещу Атанас П., Веселин М., Николай Н. и Чавдар Н., обвинени в образуване и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Валентин Х., Николай И., Иво И. и др., обвинени в образуване и ръководене на организирана престъпна група. \r\n*** \r\nОт 11.00 часа в Детски център за изкусва „Angel steps” ще бъде представена първата детска кулинарна книга „Малки рецепти от големи готвачи“.  \r\n*** \r\nОт 11.30 часа в „Гранд хотел София“ в зала „Триадица“ ще бъдат представени резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки.  \r\n*** \r\nОт 13.00 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.00 часа в хотел „Централ“ (бул. „Христо Ботев“ 52) ще се проведе семинар на тема „Фермерските пазари – настояще и бъдеще“.  \r\n*** \r\nОт 13.30 часа в резиденция „Бояна“ Министерството на регионалното развитие и благоустройството (МРРБ) организира Международна практическа конференция – уъркшоп на тема „Възможности и перспективи за развитие на публично-частното партньорство“. За участие в първия ден на събитието са поканени министри, представители на комисии в Народното събрание, на Агенция „Пътна инфраструктура“, НСОРБ.  \r\n*** \r\nОт 13.30 часа в заседателната зала на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n*** \r\nОт 13.30 часа в XVII състав на Специализирания наказателен съд ще се гледа делото срещу Петър П., Станислав М., Валентин Х., Любен М., обвинени в организиране и ръководене на организирана престъпна група.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Ивайло С., Венцислав Д., Петко С. и Тодор Г., обвинени в образуване и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група.  \r\n*** \r\nОт 13.30 часа в XIII състав на Специализирания наказателен съд ще се гледа делото срещу Бисер П. и Николай С., обвинени в организиране и ръководене на организирана престъпна група.  \r\n*** \r\nОт 14.00 часа в Заседателната зала на Областна администрация на Софийска област на бул. „Витоша“ 6, ет. 5  областният управител Илиан Тодоров и Хуминг Ма –заместник-председател на Комитета на Китайската народна политическа консултативна конференция ще подпишат Меморандум за сътрудничество между Софийска област и провинция Хубей – Китайска народна република. На подписването ще присъства Явор Нотев - заместник-председател на Народното събрание. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема „Съвременни аспекти в профилактиката и лечението на острите респираторни заболявания“. В кръглата маса ще участват: доц. д-р Лъчезар Иванов, заместник-председател на Комисията по здравеопазването към 44-тото Народно събрание, д-р Кремена Пармакова, главен експерт в дирекция „Здравен контрол“ в Министерство на здравеопазването, доц. Силвия Бино, консултант на Европейското бюро на СЗО, проф. д-р Тодор Кантарджиев, директор на Националния център по заразни и паразитни болести и проф. Нели Корсун, завеждащ Националната референтна лаборатория „Грип и остри респираторни заболявания”. \r\n***  \r\nОт 15.00 часа в зала 356 в сградата на Народното събрание на пл. „Княз Александър I“ 1 Временната комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство ще изслуша представители на ГД „Национална полиция“ и ГД „Борба за организираната престъпност“ при МВР във връзка с установяване на факти, свързани с получаване сигнали и дейността на Министерството на транспорта, съответно за ИА „Автомобилна администрация“.  \r\n*** \r\nОт 15.30 часа в VI състав на Специализирания наказателен съд ще се гледа делото срещу Калоян Д., обвинен в изнудване.  \r\n*** \r\nОт 16.00 часа в сцена-клуб „МаксиМ“ ще се проведе открит разговор с Нели Ангелова – мениджър комуникации и корпоративни връзки в „Нестле България“ и Мирослав Пашов 0 директор на театър „Българска армия“.  \r\n*** \r\nОт 18.00 часа в „Квадрат 500“ в зала 19 ще бъде открита изложбата „Лунна нощ“ на Чавдар Петров.  \r\n*** \r\nОт 18.00 часа в литературен клуб „Перото“ Евгени Минчев ще представи двете си най-нови книги – „Леви, десни“ и „Леговището на Даяна“.  \r\n*** \r\nОт 18.30 часа в библиотеката на Гьоте-институт на ул. „Будапеща“ 1 немският писател Леандър Щайнкопф ще проведе разговор с публиката за писателските му методи и стратегии, за това как се издават млади автори в Германия и какво е мястото на София в новата му книга. \r\n*** \r\nОт 19.00 часа в театър „Българска армия“ ще се състои премиерата на „Албена“ от Йордан Йовков.  \r\n*** \r\nОт 10.00 часа и 13.00 часа Регионалната инспекция по околната среда и водите Бургас ще отбележи Европейската седмица на мобилността с деца от детска градина „Звездица Зорница“, читалище „Хр. Ботев – 1937“ и ОУ „Христо Ботев“. РИОСВ-Бургас организира беседи и изложби в учебните заведения.  \r\n*** \r\nОт 10.00 часа на пешеходната пътека в к-с „Зорница“ (пешеходната пътека до 5 d киното) деца ще бъдат облечени в специални светлоотразителни жилетки и ще носят нарочни стоп знаци \"Пресичат деца“. От 13.00 часа на пешеходната пътека на ул. „Индустриална“ ще се проведе същата проява. \r\n*** \r\nОт 11.00 часа в експоцентър „Флора“ в зала 2 ще се проведе пресконференция за откриване на Международен фестивал на документалното историческо кино – DOCK. На нея ще присъстват: зам.-кметът Йорданка Ананиева, доц. Петър Стоянович, Димитър Стоянович, Торстен Либщок, проф. Игнатовски и Марин Марчевски.  \r\n*** \r\nОт 9 часа до 12 часа в Наказателна зала 1 на Съдебната палата е насрочено разпоредителното заседание по дело 824/18 на Окръжен съд – Варна срещу подсъдимия Красимир А. обвинен в умишленото убийство на 18-годишната Надежда Ст., извършено на 7-и ноември 2017 г. в кв. Аспарухово във Варна.  \r\n*** \r\nОт 14.00 часа на бул. „Княз Борис I”, на уширението преди спирка „Делфинариум”, в посока к.к. Златни пясъци, ще бъде разположен полицейски пост, където ще се проведе среща на темата: EDWARD - Европейският ден без жертви на пътя \r\n*** \r\nОт 19.00 часа в Аулата на Икономическия университет ще се проведе концертът „Венециански музикален барок“.  \r\n*** \r\nОт 00.00 часа ще се проведе операция на Пътна полиция EDWARD – Европейски ден без загинали на пътя (Еuropean Day Without A Road Death). \r\n***  \r\nОт 10.30 часа в пресклуба на БТА ще се състои пресконференция на Дирекция „Бюрото по труда“ – Велико Търново. \r\n***  \r\nВ 18.00 часа в Интерхотел „Велико Търново“ лидерът на БСП Корнелия Нинова ще представи проекта „Визия за България“.  \r\n*** \r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Поставяне на осветление на стадион „Христо Ботев”.  \r\n*** \r\nОт 19.30 часа на панаирната сцена пред стадион „Христо Ботев“ ще се проведе спектакъл на НФА „Българе“, посветен на 130 години Врачански есенен панаир.  \r\n*** \r\nОт 9.30 часа в Детска градина 8 ще се състои куклен спектакъл „Приказка за Ох“.  \r\n*** \r\nОт 10.00 часа на улица \"Цал Одвободител\" в града, при къща-музей \"Ильо войвода,\" ще се проведе полицейска проверка по повод Европейския ден без загинали на пътя. В акцията ще участват и доброволци към БЧК. \r\n*** \r\nОт 17.30 часа в Регионална библиотека „Гео Милев“ ще бъде представена книгата „Поглед към миналото на с. Смоляновци с надежда за бъдещето“.  \r\n*** \r\nОт 19.00 часа в Драматичния театър ще се играе „Операцията“ – комедия от Иво Сиромахов.  \r\n***   \r\nОт 10.30 часа в Приемна зала ще се проведе заседание на Областната комисия по безопасност на движението по пътищата по повод Европейския ден без загинали на пътя. \r\n***   \r\nОт 10.30 часа, Детска градина „Щастливо детство“ ще отбележи Седмицата на мобилността с голям празник, в който децата ще покажат умения да се движат безопасно. Специално жури с участието на началника на VІ РПУ комисар Николай Кирков и кмета Николай Чунчуков ще оценяват  наученото от цдецата и ще подкрепят в усилията им да научават повече.  \r\n*** . \r\nОт 11.00 до 13.00 часа вратите на автоматичната измервателна станция „Каменица“ ще бъдат отворени за граждани и ученици, които имат желание да се запознаят с уредите, които измерват качеството на атмосферния въздух в Пловдив. Това е част от инициативите, които РИОСВ организира по повод Европейската седмица на мобилността (16 – 22 септември). \r\n*** \r\nОт 16.00 часа до 18.00 часа в офиса на  ГЕРБ в район „Южен” на ул.”Академик Петър Динеков” №1А общинският съветник Георги Василев ще проведе приемна за граждани. От 17.00 часа до 18.30 часа в офиса на ГЕРБ в район „Източен” на ул. „Коста Паница“ №5 общинският съветник Ани Лафчиева ще се срещне с граждани, а Емил Русинов организира приемна от 17.30 часа до 19.00 часа в офиса на партията в район „Източен” на ул. „Коста Паница” №5. \r\n*** . \r\nВ 18.00 часа в Малката раннохристиянска базилика ще бъде открита изложбата „Грубата нежност“ е името на на бижута, малка пластика и скулптура на Грагат Айрапетян – Грант.  \r\n*** \r\nОт 11.00 часа в Разград ще се проведе мащабно пожаро-тактическо учение със сили и средства на РДПБЗН-Разград, сектор СОД при РДПБЗН-Русе, ОДМВР-Разград, ЦСМП, БЧК и доброволни формирования. \r\n*** \r\nВ 16.00 часа в Родопския театър-Смолян ще се проведе пресконференция във връзка с премиерния спектакъл „Ами сега!!!“.  \r\n*** \r\nОт 19.00 часа в РБ „Захарий Княжески“ ще се състои концерт на ансамбъл АРТОС-Австрия. \r\n*** \r\nОт 10.00 часа до 14.00 часа ще отвори врати приемната в ОД на ДФЗ в Търговище. Тя ще бъде разположена на третия етаж в сградата на ул. “Иван Вазов” №1.  \r\n*** \r\nОт 17.00 часа на входа на парк „Кенана“ община Хасково и ОП „Младежки център“ с подкрепата на РИОСВ – Хасково организират велопоход по повод „Европейска седмица на мобилността“. \r\n*** \r\nОт 13.00 часа до 16.00 часа на площадното пространство около обновения Безистен с интерактивен музей ще бъде отбелязана третата му годишнина с традиционния пленер „Безистенът“.", "date": "2018.09.19", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2018/09/19/2568634/pregled-na-osnovnite-temi-v-svetovniya-pechat-agentsiya-fokus.html", "text": "След споразумението, постигнато в Сочи между лидерите на Москва и Анкара – Владимир Путин и Реджеп Тайип Ердоган, Турция ще разположи още войски в северозападната сирийска провинция Идлиб, съобщава вестник  Hurriyet , като се позовава на министъра на външните работи Мевлют Чавушоглу.  \r\n„Ще ни трябват подкрепления. Турция и Русия ще патрулират в граничните райони. Гражданите и умерените [опозиционни] сили ще останат в същите области, където са сега\", обясни първият дипломат на Анкара в рамките на пресконференция с премиера на Йордания Айман Сафади. \r\n„Границите на Идлиб ще бъдат защитени. Статутът на Идлиб ще бъде запазен. Русия ще предприеме необходимите мерки, за да предотврати атаките срещу този регион и влизането на силите на режима\", допълни Чавушоглу. \r\nМинистърът подчерта, че турската армия ще запази 12-те си наблюдателни пункта в Идлиб, а процесът по следене на ситуацията ще бъде подпомогнат от дронове, които ще събират информация в буферна зона от 15 до 20 километра по разделителната линия между опозиционните сили и войските на режима в Дамаск. Всички радикални групировки, които се намират в тази зона, ще бъдат „елиминирани“, увери Чавушоглу.  \r\nТурският външен министър бе категоричен: ако Русия или войските на президента Башар Асад предприемат действия срещу позиционираната в района умерена опозиция, „няма да има събеседник, който да обсъжда политическо решение за Сирия“.  \r\nНа срещата в Сочи президентите на Русия и Турция постигнаха съгласие за създаването на демилитаризирана зона в Идлиб, която да разделя въоръжените опозиционни групировки и сирийските правителствени войски. Споразумението е в сила до 15 октомври, припомнят от редакцията. \r\n***  Новите тарифи за вноса от Китай, които администрацията на президента на САЩ Доналд Тръмп обяви, ще доведат до закриването на повече от 94 хил. работни места в страната. Това показва актуалната оценка на данъчна фондация, направена след въвеждането на новите тарифи в размер на 200 млрд. щатски долара. \r\nАнализът на фондацията показва, че тарифите ще доведат до леко свиване на икономиката на САЩ и понижаване на заплатите. Фондацията стига до заключението, че щетите от митата са съизмерими с намаляване на данъците.  \r\nВъздействието би било още по-голямо, ако Вашингтон спази обещанието си за допълнителни мита върху вноса на китайски стоки в размер на 267 млрд. долара. При подобен сценарий „БВП ще падне с допълнителни 0,38% (94 млрд. долара), което ще доведе до 0,24% по-ниски заплати и 292,648 на по-малко еквиваленти на пълно работно време работни места\", пишат анализаторите Ерика Йорк и Кайл Померлеу. \r\nДанъчната фондация отбелязва, че тарифите обикновено намаляват икономическата продукция, като налагат по-високи цени на потребителски продукти. Те биват прехвърлени на производители и потребители под формата на по-високи цени. Нещо повече – новите мита ще увеличат разходите за суровини и ще намалят производството на частния сектор, като по този начин ще бъдат редуцирани доходите както за работодателите, така и за работниците. \r\n***  Ако се допусне създаването на Велика Албания, то Белград ще може да претендират и за Велика Сърбия. \r\n  в обширна статия, посветена на обсъжданата седмици наред идея за размяна на територии между Косово и Сърбия като един от възможните начини за нормализиране на двустранните им отношения.  \r\n„Всеки идиот с карта и пушка става развълнуван\", казва международен служител в Прищина, столицата на Косово, което 10 години след едностранното си обявяване на независимост от Сърбия не може да стане член на ООН. Сърбите и албанците са буквално приковани – техните лидери неотдавна обсъждаха размяна на части от териториите им, в които живеят десетки хиляди хора. Това е идея, която повдига надежди и страхове на Балканите и предизвиква политически сътресения в самото Косово. \r\nКогато Югославия, СССР и Чехословакия се сринаха през 90-те години на миналия век, нововъзникналите държави се появиха една след друга във вече съществуващите граници. Но ако Косово и Сърбия преначертаят границите си на етнически принцип, това би било голяма и вероятно дестабилизираща промяна за региона. Това означава например, че сръбският лидер на Босна и Херцеговина (на Република Сръбска, Милорад Додик – бел. р.) би могъл да изложи по-настойчиво собствените си искания за независимост с аргумента, че старите вътрешни граници на Югославия вече са били нарушени. Това би рискувало нова война. \r\nПървата промяна на етническите граници ще настъпи почти незабелязано.  На 12 септември общината Грачаница, район с преобладаващо сръбско мнозинство в Косово, гласува да предаде част от територията си на съседен район с албанско мнозинство. Нов етнически албански жилищен комплекс промени пропорциите на сърби и албанци в Грачаница, така че това е начин за сърбите да изтласкват албанците. Промяната на границите на двете държави обаче не би било толкова лесно. Също така е много противоречива. Както по-рано написа авторитетното американско издание  The New York Times , промяната на границите би било едновременно „мирна форма на етническо прочистване“ и „правилното нещо“.  \r\nПовече от 90% от населението на Косово са етнически албанци, докато сърбите са около 5%. Сърбия не признава Косово и я държви извън ООН. Най-младата държава на Балканите е е призната и от няколко други страни, включително Испания и Русия. Същността на сделката е сръбската северна част на Косово, която правителството в Прищина не контролира, да бъде върната под сръбски суверенитет. В замяна официален Белград ще предаде на Прищина Прешевската долина в Южна Сърбия, където преобладаващото население е албанско. Част от всяка сделка би трябвало да включва Русия и Китай, които наложиха вето върху членството на ООН в Косово. \r\nПрез август, когато албанците от диаспората си бяха по домовете по празниците, Прешевската долина буквално бръмчеше. Местните албанци бяха развълнувани от мисълта, че ще живеят в една държава с други албанци, т.е. Косово. Местните сърби пък вярват, че това никога няма да се случи. В края на краищата, твърди 22-годишния Марко, собственик на магазин за хранителни стоки, сърбите и албанците никога не са разрешавали споровете мирно, защо да да го направят сега? В близост, булдозерите завършват магистралата, която минава през долината, покрай железопътната линия. Тези транспортни маршрути свързват Сърбия с Централна Европа и Гърция. Трудно е да се повярва, че Сърбия ще се откаже от тях. \r\nВ Косово предимно сръбското село Бабин Мост е разположено на хълм с изглед към бойното поле, където сърбите изгубиха битката за Косово през 1389 г. То обаче не попада в териториите, които следва да бъдат предадени на Сърбия при евентуално споразумение за корекция на границите. Повече от 120 хил. сърби в Косово все пак не живеят в северната част на страната и тъкмо поради тази причина са ужасени от факта, че Белград може да се откаже от тях. Отец Сава, игуменът на сръбския средновековен манастир на Косово Високи Дечани, се изказва шумно срещу подялбата. За това той е спечелил гнева на контролираната от правителството преса, която го обяви за предател. \r\nВ Пасжане, друго косовско сръбско село, има улица, наречена „Добрика Кошич“, влиятелен романист, който почина през 2014 г. Той считаше Косово и неговите албанци за „рак\", който трябва да бъде премахнат чрез хирургическа интервенция, т.е. чрез подялба.  \r\nКакто ЕС, така и САЩ отхвърлиха демаркацията на границите на етнически принцип с авгумента, че това би довело до дестабилизация в региона. Сега те дадоха „зелена светлина“ на президента на Косово Хашим Тачи и на сръбския му колега Александър Вучич, за да видят дали могат да постигнат споразумение. И все пак начинанието им ще бъде трудно, ако не и невъзможно. На 7 септември гВучич отказа да се срещне с Тачи на среща, организирана от ЕС в Брюксел. След това той пътува до Косово и похвали Слободан Милошевич, бившият президент, който потисна етническите албанци и след това етнически изчисти стотици хиляди от тях по време на войната в Косово. \r\nВучич иска гаранция, че ако има споразумение, ще последва сръбското членство в ЕС. Това обаче е обещание, което Брюксел не може да даде. Но е ясно, че дори повдигането на въпроса открива нови перспективи за региона. „Винаги има и други възможности\", казва високопоставен косовски албански лидер. Той смята, че ако Косово не бъде признато от Сърбия и не му бъде дадена възможност да се присъедини към ООН, то може да се обедини с Албания. Някои националистически настроени сърби, които разбират, че Косово е загубено от тях, биха могли да приветстват подобен развой. Защото ако има Велика Албания, тогава те биха могли да настояват за създаването на Велика Сърбия, като претендират за сръбската част на Босна. Тъкмо за нея воюваше някога и Милошевич. \r\n*** Тежките обвинения на Москва за предполагаемия въздушен удар по Сирия в понеделник вечерта показва ескалиране на риториката на Русия. Това се случва, след като 15 руски военнослужещи загинаха, когато техния Ил-20 бе свален от противовъздушна ракета, изстреляна от сирийска система за противовъздушна отбрана (ПВО) С-200, която го обърка за вражески самолет, пише  израелското електронно издание The Jerusalem Post . \r\nМосква заяви, че „израелски пилоти го подставиха (Ил-20) под огъня на сирийската ПВО“. И че това не е „в дъха руско-израелското партньорство. Запазваме си правото на адекватни ответни мерки“. \r\nРусия е обвинявала Израел за въздушните му удари в Сирия и в миналото, припомня изданието. В началото на април Москва осъди Израел, а в края на същия месец заяви, че въздушните удари са неприемливи. Но априлския кръг от осъждания не стигна до нивото на риториката от изявлението н а 18 септември, защото не бяха убити руски войници, отбелязва изданието. \r\nВ новото изявление на Москва можеше да не се хвърля вината на предполагаемите израелски пилоти за това, че са поставили руския самолет под заплаха, а да се обвини сирийската ПВО, коментира вестникът. \r\nСирийската ПВО е произведена от Русия, така че да се хвърли вината върху оборудването за това, че е направило грешка би било равносилно на самокритика по отношение на технологията, пише още медията. Освен това, коментира JPost, от съобщението на Москва се остава с впечатление, че Израел нарочно е разработил сложна стратегема в близост до Латакия, за да обърка умишлено зенитната система. Освен това Москва обвинява Израел, че е предупредил Русия по „горещата линия“ само една минута преди атаката. \r\nТова не е дало на Ил-20 време да се снижи и кацне на въздушната база в Хмеймим. Русия казва още, че въздушните удари са нанесени, докато самолетите са били над френска фрегата, разположена край брега, която също е заблудила ракетите на сирийската ПВО да си мислят, че са изстреляни крилати ракети. Там се казва още, че Израел е използвал прикритието на руския самолет. \r\nТова е показател за няколко различни аспекта на ситуацията в Латакия, счита Jpost. Това означава, че има многобройни руски, сирийски и други сили, които оперират в непосредствена близост и че всякаква атака поставя останалите под риск; това се знаеше и по-рано, отбелязва изданието. \r\nРусия има военноморска база и самолети. Иран има предполагаеми заводи. Турция е много наблизо в северната част на Сирия. Западните държави имат военни кораби в района, констатира медията. \r\nПоследният инцидент илюстрира, че тези сили не комуникират добре помежду си. И показва, че въздушните удари по Латакия или съседната Хама трябва да навигират през мрежа от защитни системи и сложни военни системи. Това е изпитание за руската и сирийската ПВО, пише още вестникът. \r\nРусия, както се предполага, е разположила системи С-400 в района и тези атаки изглежда показват, че Москва не желае да ги използва, коментира изданието. Москва продава С-400 на Турция и други купувачи и това я поставя в зависимост. Ако използва тези съвременни системи за ПВО може да ескалира конфликта, но ако не ги използва, Сирия ще се чуди защо не защитава собствените си самолети и съоръжения на територията на близкоизточната страна. \r\nТова е заплаха за Израел. Ерусалим предупреди иранските сили, че трябва да напуснат Сирия. В същото време еврейската държава има добри отношения с Русия и Москва показа, че разбира и уважава опасенията на Израел за иранското участие във войната в Сирия. Този деликатен баланс може да се промени след Латакия. Смъртта на руски военнослужещи не може да бъде игнорирана от Москва и Русия показва, че не иска да приеме това като ужасна грешка, а по-скоро оценява въздушните удари като заплаха за живота на своите войници.", "date": "2018.09.19", "title": "Преглед на основните теми в световния  печат (Агенция \"Фокус)"}
{"url": "http://www.focus-news.net/news/2018/09/19/2568684/ministar-krasimir-karakachanov-i-nachalnikat-na-otbranata-gen-andrey-botsev-shte-prisastvat-na-otkrivaneto-na-evropeyskata-konferentsiya-na-mezhdunarodniya-savet-za-voenen-sport.html", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват днес на откриването на Европейската конференция на Международния съвет за военен спорт (CISM). Това съобщиха от пресцентъра на  Министерство на отбраната . София е домакин на престижния форум от 18 до 21 септември 2018 г. \r\nВ момента CISM е третата по големина световна спортна организация (преди нея по брой членове се нареждат FIFA и Международният олимпийски комитет). В CISM членуват армиите на 138 страни. Централата е в Брюксел и организира около 150 световни, континентални и регионални военни шампионати и първенства годишно по 25 - 30 вида спорт. По време на европейската конференция на организацията в София специално ще бъде отбелязана 70-ата годишнина на Международния съвет за военен спорт (CISM). Той е създаден през 1948 г. във Франция от представители на Холандия, Белгия, Люксембург и Дания. Основна цел на CISM, чийто девиз е „Приятелство чрез спорт”, е да установи постоянни връзки между участващите нации чрез спортни прояви.  \r\nБългарската армия се представя достойно при участието си в спортния календар на CISM. С класиранията си на призови места военнослужещите-спортисти допринасят за издигане на авторитета на Въоръжените сили на Република България сред страните членове на CISM. През 2019 г. ще се проведат 7-те Световни военни игри на CISM във Вухан, Китай, където Министерство на отбраната планира български военнослужещи да вземат участие в състезанията по лека атлетика, таекуондо, джудо, бокс, борба, стрелба и ориентиране.", "date": "2018.09.19", "title": "Министър Красимир Каракачанов и началникът на отбраната ген. Андрей Боцев ще присъстват на откриването на Европейската конференция на Международния съвет за военен спорт"}
{"url": "http://www.focus-news.net/news/2018/09/19/2568638/abc-news-prezidentat-na-polsha-predlaga-badeshtata-voenna-baza-na-sasht-v-stranata-mu-da-se-kazva-fort-tramp.html", "text": "Президентът на Полша Анджей Дуда заяви, че иска САЩ да имат постоянно военно присъствие в страната му и допълни, че военната база, която ще бъде изградена с плоски средства ще се нарича „Форт Тръмп“ на името на американския президент Доналд Тръмп, предаде   ABC News. \r\nТръмп заяви, че обмисля идеята и че Полша е предложила повече от два милиарда долара на САЩ, за да плати за базата.  \r\nДвамата президенти проведоха среща и съвместна пресконференция в Белия дом. \r\nТръмп заяви, че е съгласен да засили връзките между Вашингтон и Варшава по отношение на отбраната, енергетиката и търговията. Според него съюзът между двете страни „никога не е бил толкова силен“. \r\nПолша настоява настоящите 3000 американски войници, разположени на нейна територия на ротационен принцип да увеличат присъствието си и да го направят постоянно заради страховете си от засилващата се руска активност в региона.  Виктор Турмаков", "date": "2018.09.19", "title": "ABC News: Президентът на Полша предлага бъдещата военна база на САЩ в страната му да се казва „Форт Тръмп“"}
{"url": "http://www.focus-news.net/news/2018/09/19/2568639/promenite-v-apk-vlizat-v-konstitutsionniya-sad-obzor.html", "text": "След като миналата седмица парламентът отхвърли ветото на президента Румен Радев върху Административнопроцесуалния кодекс (АПК), в началото на тази държавният глава сезира Конституционния съд с мотивите, че с промените е нарушен основният принцип за публичност и прозрачност и той се превръща в изключение. Президентът отправи критики по отношение на завишените съдебни такси и подчерта, че те лишават хората и фирмите от достъп до правосъдие. „Законността не е услуга, която правовата държава предоставя на гражданите, а необходимо условие за нейното съществуване”, заяви държавният глава.  \r\nПо-късно народни представители от ПГ на „БСП за България“ също внесоха в Конституционния съд жалба за промените в АПК. На пресконференция лидерът на БСП Корнелия Нинова заяви, че не им е хрумнало днес да сезират съда, а цяло лято от партията са работили върху жалбата, която изразява тяхната позиция още от преди разглеждането на ветото. „Още, когато го гледахме този закон ние изразихме аргументите си защо не бива драстично да се увеличават съдебните такси, защо не бива да бъдат закрити заседанията. Ние имаме своята принципна позиция, че с този закон правителството посегна на прозрачността, информираността на обществото. Направи правосъдието недостъпно за много хора“, каза Нинова и посочи, че не мисли, че между БСП и президента има разминаване. “Фокус” припомня:  На 13 септември mарламентът отхвърли ветото на президента Румен Радев върху Административнопроцесуалния кодекс. „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. Още тогава от левицата обявиха, че ще внесат жалба в Конституционния съд срещу последните промени в АПК. Лидерът на БСП Корнелия Нинова заяви, че след приемането на АПК решенията за правата на гражданите ще се вземат „на тъмно“. Тя посочи, че много граждани няма да могат да защитят и да търсят правата си заради увеличението на таксите в закона. Председателят на ПГ на „Обединени патриоти“ Волен Сидеров коментира: „Президентското вето като че ли е игра напук, няма добри мотиви“. Държавният глава върна закона в парламента на 31 юли. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона.  \r\nВетото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.", "date": "2018.09.19", "title": "Промените в АПК влизат в Конституционния съд (ОБЗОР)"}
{"url": "http://www.focus-news.net/news/2018/09/19/2568641/ria-novosti-v-sredizemno-more-e-vlyazal-samoletonosach-na-sasht.html", "text": "Самолетоносачна ударна група на ВМС на САЩ начело със самолетоносача Хари Труман е започнала операция в района на действие на Шести флот на САЩ в средиземно море, предава  РИА Новости. \r\nНа интернет страницата на ВМС на САЩ се уточнява, че операцията се провежда „за продължаване на подкрепата на съюзниците по НАТО, европейските и африканските страни партньори, партньорите по коалицията и в интерес на националната сигурност на САЩ в Европа и  в Африка“. \r\nСпоред командира на Шести Флот Лайза Франчети, по време на пребиваването на групата в Средиземно море се планира отработването на „цял спектър морски операции“. \r\nОсвен самолетоносача, който носи девет ескадрили палубна авиация, в състава на групата влизат ракетният крайцер Нормандия и няколко разрушителя.   Виктор Турмаков", "date": "2018.09.19", "title": "РИА Новости: В Средиземно море е влязъл самолетоносач на САЩ"}
{"url": "http://www.focus-news.net/news/2018/09/19/2568640/the-independent-spored-liberaldemokratichnata-partiya-iskashtite-brekzit-ignorirat-ikonomicheskata-mu-tsena.html", "text": "Председателят на британската Либералдемократическа партия сър Винс Кейбъл заяви, че искащите Брекзит политици като Борис Джонсън и Джейкъб Рийс-Мог игнорират високата цена, която икономиката на страната ще плати в името на „еротичния спазъм“, който ще получат при напускането на ЕС, предава  The Independent.  \r\nПо време на реч в Брайтън  Кейбъл заяви, че те са „фундаменталисти“, които създават притеснения за милиони британци и за които „цената на Брекзит никога не е била важна“.  \r\n„Години на икономическа болка, оправдани от еротичния спазъм, че ще напуснат ЕС. А икономическата болка няма да се претърпи от тях, а от хората, които могат най-малко да си го позволят“, допълни той.  \r\nСъщевременно той допълни, че британският министър-председател Тереза Мей „работи по политика, в която не вярва, а сега ядосана група в собствената ѝ партия я обвинява, че е предател.  \r\n„Вместо да глези  враговете си в Консервативната партия, тя трябва  да я поведе и си отвори съзнанието за нов референдум“, допълни той.   Виктор Турмаков", "date": "2018.09.19", "title": "The Independent: Според Либералдемократичната партия искащите Брекзит игнорират икономическата му цена"}
{"url": "http://www.focus-news.net/news/2018/09/19/2568643/nad-355-hil-detsa-sa-vklyucheni-v-deynosti-po-operativna-programa-nauka-i-obrazovanie-za-inteligenten-rastezh-obzor.html", "text": "Над 355 хил. деца са включени в дейности по Оперативна програма „Наука и образование за интелигентен растеж“. Това стана ясно по време на брифинг, на който изпълнителният директор на ИА „Оперативна програма „Наука и образование за интелигентен растеж” Кирил Гератлиев представи финансовия и технически напредък на ОП „Наука и образование за интелигентен растеж“ 2014 - 2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. \r\nГератлиев посочи, че общият бюджет на програмата до момента е над 1,3 млрд. лв. Средствата са разпределени в три програмни оси – за ПО 1 „Научни изследвания и технологично развитие“ бюджетът е над 560 хил. лв., за ОП 2 „Образование и учене през целия живот“ – над 504 хил. лв., а за ОП 3 „Образователна среда за активно социално приобщаване“ са предвидени над 252 хил. лв. \r\nИзпълнителният директор обясни, че освен всички 355 хил. деца и ученици, които са включени в дейностите по програмата, подкрепа под формата на стипендии и практики в реална работна среда са получили и повече от 70 хиляди студенти. „Имаме успешно приключил проект, в който са подкрепени 300 деца със специални образователни потребности. Над 11 хил. деца от етнически малцинства или други уязвими групи са подкрепени от тази програма, а над 316 хил. ученици са включени в допълнителни дейности. Над 20 хил. ученици са получили индивидуални консултации за своето бъдещо развитие. Над 5 хил. ученици са преминали учебни практики във фирми в реална работна среда в над 300 професионални гимназии в страната. Над 30 000 студенти, които се обучават в приоритетни за икономиката на България области, са получили подкрепа под формата на предоставени стипендии. Над 40 000 студенти са участвали в студентски практики в реална работна среда, което улеснява по-нататъшната им реализация на пазара на труда. Над 3000 неграмотни или слабограмотни лица над 16-годишна възраст са преминали курсове по ограмотяване“, каза още Гератлиев. \r\nПрез следващите години предстои да бъдат реализирани още няколко проекта по програмата. Единият е за квалификация на педагогически специалисти и е на стойност 20 млн. лв. По него през следващите три години квалификация трябва да придобият над 4000 специалисти. Вторият проект е за активно приобщаване в системата на предучилищното образование и е с отпуснат бюджет от 82 млн. лв. За образователната процедура „Подкрепа за успех“ са предвидени 130 млн. лв. Процедурата „Образование за утрешния ден“ е с бюджет от 105 млн. лв., като целта й е учителите да бъдат подтикнати да създават дигитално учебно съдържание. \r\nГератлиев обясни още, че към момента има 13 проекта на обща стойност над 340 млн. лв., сред които 4 са за Центрове за върхови постижения и 9 са за изграждане на Центрове за компетентност.  \r\nЦветилена СИМЕОНОВА", "date": "2018.09.19", "title": "Над 355 хил. деца са включени в дейности по Оперативна програма „Наука и образование за интелигентен растеж“ (ОБЗОР)"}
{"url": "http://www.focus-news.net/news/2018/09/19/2568642/the-guardian-politsiyata-vav-velikobritaniya-preduprezhdava-che-brekzit-bez-sporazumenie-shte-dovede-do-zaguba-na-instrumenti-za-borba-sreshtu-prestapnostta.html", "text": "Полицейските началници във Великобритания смятат, че Брекзит без споразумение ще доведе до загуба на инструменти за борба с престъпността и всяко планирано заместване ще бъде по-малко ефективно, пише   The Guardian. \r\nСъветът на националните полицейски началници на Великобритания съобщи, че в момента е свикан екип, който да ограничи потенциалните вреди върху системата при Брекзит без споразумение, включващи загубата на достъп до инструменти подобни на Европейската заповед за арест и споделяне на информацията.  \r\nПредседателят на съвета Сара Торнтън заяви, че „съществуващите инструменти на ЕС ни позволяват бързо и интелигентно да отговаряме на престъпността и тероризма във Великобритания“. „Алтернативите, които планираме да използваме, където те съществуват, са без изключение по-бавни, по-бюрократични и в крайна сметка по-малко ефективни“, смята Торнтън. Полицията твърди, че има достъп до 40 инструменти за борба с престъпността чрез членството на Великобритания в ЕС.   Виктор Турмаков", "date": "2018.09.19", "title": "The Guardian: Полицията във Великобритания предупреждава, че Брекзит без споразумение ще доведе до загуба на инструменти за борба срещу престъпността"}
{"url": "http://www.focus-news.net/news/2018/09/19/2569046/sofiya-za-poreden-pat-zhitelite-na-svoge-izlyazoha-na-protest-s-iskane-za-remont-na-patya-na-koyto-zaginaha-17-dushi-pri-tezhka-katastrofa.html", "text": "За пореден път жителите на Своге излязоха на протест с искане за ремонт на пътя, на който загинаха 17 души при тежка катастрофа. Това съобщи за  Агенция „Фокус“  заместник-кметът на Общината Георги Петков във връзка с протеста на гражданите за пълен ремонт на пътя, където загинаха 17 души при тежка катастрофа.  \r\nЗаместник-кметът уточни, че на място е била омбудсманът на Република България Мая Манолова и протестиращите са отправили въпроси към нея, като тя се е ангажирала да им отговори до две седмици.  \r\nСтана ясно, че протестът е започнал към 18.30 ч. и е продължил до около 20.00 ч. \r\nДеница КИТАНОВА", "date": "2018.09.19", "title": "София: За пореден път жителите на Своге излязоха на протест с искане за ремонт на пътя, на който загинаха 17 души при тежка катастрофа"}
{"url": "http://www.focus-news.net/news/2018/09/19/2568649/pregled-na-osnovnite-temi-v-britanskiya-pechat-agentsiya-fokus.html", "text": "Британският министър по въпросите, свързани с Брекзит Доминик Рааб заяви, че страната няма да плати 39 милиарда евро „сметка за развод“ с ЕС, ако не се достигне до споразумение по Брекзит, пише  London Evening Standard.  \r\n„Няма да има споразумение, ако то не е цялостно“, заяви Рааб. Според него британското правителство настоява за добро споразумение, но допълни, че „ще е необходимо нашите европейски приятели да споделят нашата амбиция и прагматизъм, които демонстрирахме“.  \r\n„Ако това не се случи, Великобритания ще може да се справи с предизвикателствата, ако Брекзит бъде без споразумение“, допълни той.  \r\nЕдновременно с това министърът предупреди да не се всява паника, че храната и лекарствата ще изчезнат след Брекзит.  \r\n*** \r\nПредседателят на Европейския съвет Доналд Туск призова членовете на ЕС да обсъдят как най-добре да приключат преговорите с Великобритания за оттеглянето ѝ от ЕС. Той предложи Съюзът да се съсредоточи върху три въпроса, предава The Daily Express.  \r\nПървият въпрос би бил лидерите да обсъдят доколко да обвържат ЕС и Великобритания, след Брекзит.  „Второ, ще обсъдим как да организираме последната фаза на преговорите по Брекзит, включително възможността за свикване на друг Европейски съвет през ноември“.  \r\nИ на трето място по въпроса за ирландската граница, Туск заяви, че съветът е необходимо, за да се „потвърдят необходимостта от правно оперативен заслон на Ирландия, така че да бъдете сигурни, че няма да има твърда граница в бъдеще“.  \r\nВъпросът за ирландската граница е основната точка на спор между Лондон и Брюксел понастоящем, като Великобритания избира мека граница, но ако нейната територия  остане в митническия съюз и единния пазар.  \r\n„Нека си припомня, че избягването на вредата, причинена от Брекзит, е наш общ интерес. Ако всички действаме отговорно, можем да избегнем катастрофа“, смята Туск  \r\n*** \r\nПолицейските началници във Великобритания смятат, че Брекзит без споразумение ще доведе до загуба на инструменти за борба с престъпността и всяко планирано заместване ще бъде по-малко ефективно, пише   The Guardian. \r\nСъветът на националните полицейски началници на Великобритания съобщи, че в момента е свикан екип, който да ограничи потенциалните вреди върху системата при Брекзит без споразумение, включващи загубата на достъп до инструменти подобни на Европейската заповед за арест и споделяне на информацията.  \r\nПредседателят на съвета Сара Торнтън заяви, че „съществуващите инструменти на ЕС ни позволяват бързо и интелигентно да отговаряме на престъпността и тероризма във Великобритания“. „Алтернативите, които планираме да използваме, където те съществуват, са без изключение по-бавни, по-бюрократични и в крайна сметка по-малко ефективни“, смята Торнтън. Полицията твърди, че има достъп до 40 инструменти за борба с престъпността чрез членството на Великобритания в ЕС.  \r\n*** \r\nПредседателят на британската Либералдемократическа партия сър Винс Кейбъл заяви, че искащите Брекзит политици като Борис Джонсън и Джейкъб Рийс-Мог игнорират високата цена, която икономиката на страната ще плати в името на „еротичния спазъм“, който ще получат при напускането на ЕС, предава  The Independent.  \r\nПо време на реч в Брайтън  Кейбъл заяви, че те са „фундаменталисти“, които създават притеснения за милиони британци и за които „цената на Брекзит никога не е била важна“.  \r\n„Години на икономическа болка, оправдани от еротичния спазъм, че ще напуснат ЕС. А икономическата болка няма да се претърпи от тях, а от хората, които могат най-малко да си го позволят“, допълни той.  \r\nСъщевременно той допълни, че британският министър-председател Тереза Мей „работи по политика, в която не вярва, а сега ядосана група в собствената ѝ партия я обвинява, че е предател.  \r\n„Вместо да глези  враговете си в Консервативната партия, тя трябва  да я поведе и си отвори съзнанието за нов референдум“, допълни той.  \r\n***", "date": "2018.09.19", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/19/2568650/izvestiya-stefan-de-mistura-predupredi-stranite-ot-konflikta-v-siriya-da-se-izostryat-dopalnitelno-situatsiyata.html", "text": "Специалният пратеник на ООН по Сирия Стефан де Мистура призова страните от конфликта в арабската държава да се въздържат от изостряне на ситуацията след инцидента със сваления руски самолет Ил-20, пише   Известия. \r\nСамолетът изчезна от радарите на 17 септември около 23:00 местно време, когато е бил на 35 км от брега на Средиземно море. В същото време, четири израелски изтребителя нападат сирийски цели и самолетът по погрешка е бил свален от сирийското ПВО. В резултат на това бяха убити 15 военнослужещи от руските въоръжени сили. Руското министерство на отбраната разглежда действията на Тел Авив като враждебни, но Израел обвини Сирия за това, което се е случило. \r\n„Ние искаме да се въздържате от действия на други места, които потенциално могат да доведат до влошаване на и без това трудната ситуация“, заяви Де Мистура \r\nТой също така приветства подписването на меморандума между лидерите на Русия и Турция Владимир Путин и Реджеп Тайип Ердоган за създаване на зона за деескалацията в района на  Идлиб. „Благодарен съм на президента Путин и президента Ердоган за личното им участие в тези проблеми“, допълни дипломатът \r\nНа 17 септември, Путин и Ердоган подписаха споразумение за създаването на зона за деескалацията в район Идлиб Сирия.   Виктор Турмаков", "date": "2018.09.19", "title": "Известия: Стефан де Мистура предупреди страните от конфликта в Сирия да се изострят допълнително ситуацията"}
{"url": "http://www.focus-news.net/news/2018/09/19/2568636/eurasia-daily-vladimir-putin-i-benyamin-netanyahu-sa-obsadili-intsidenta-s-il-20.html", "text": "По инициатива на израелската страна се е състоял телефонен разговор между президента на Русия Владимир Путин и министър-председателя на Израел Бенямин Нетаняху, предава   Eurasia Daily. \r\nНетаняху е изразил съболезнования във връзка с гибелта на 15-те военнослужещи, намиращи се на борда да сваления в Сирия руски самолет. \r\nЗа провеждането на щателно разследване на трагедията израелският премиер обеща да предостави подробна информация за действията в същия ден на израелската авиация на сирийска територия. \r\nВладимир Путин напомни, че подобни операции на израелските ВВС се провеждат в разрез със суверенитета на Сирия. В случая не са съблюдавани и руско-израелските договорености за предотвратяването на инциденти, при което руският самолет е попаднал под огъня на сирийската ПВО.  \r\nПрезидентът на Русия призова израелската страна да не допуска в бъдеще подобни ситуации  Виктор Турмаков", "date": "2018.09.19", "title": "Eurasia Daily : Владимир Путин и Бенямин Нетаняху са обсъдили инцидента с Ил-20"}
{"url": "http://www.focus-news.net/news/2018/09/19/2568651/donald-tramp-zhan-klod-yunker-e-neotstapchiv-pregovaryasht-no-go-nakarah-da-otstapi.html", "text": "Президентът на САЩ Доналд Тръмп заяви, че председателят на Европейската комисия Жан-Клод Юнкер е „твърда бисквитка“, която в крайна сметка е отстъпила под натиска на САЩ да преговаря за ново търговско споразумение, след като Вашингтон е заплашил с вносни мита върху европейската автопродукция, предава  Politico. \r\n„Честно казано той пристигна в офиса ми от Европа толкова бързо, че се зачудих толкова ли са бързи самолетите“, заяви Тръмп по време на съвместна пресконференция заедно с президента на Полша Анджей Дуда. „И сега имаме оформящо се споразумение“, допълни той. \r\nТръмп говори за срещата си с Юнкер през Юли, която доведе до това САЩ и ЕС да намалят търговските мита от двете страни на Атлантическия океан докато помежду им текат търговски преговори. \r\n„Жан-Клод Юнкер е неотстъпчив преговарящ. Той е много добър човек. Харесвам го. Но той е неотстъпчив. Той е от типа хора, с които искам да преговарям. Той е твърда бисквитка“, допълни президентът на САЩ.   Виктор Турмаков", "date": "2018.09.19", "title": "Доналд Тръмп: Жан-Клод Юнкер е неотстъпчив преговарящ, но го накарах да отстъпи"}
{"url": "http://www.focus-news.net/news/2018/09/19/2568644/donald-tramp-nyama-da-ima-sanktsii-sreshtu-kompaniite-ot-proekta-severen-potok-2.html", "text": "Президентът на САЩ Доналд Тръмп заяви, че неговата страна няма да въвежда санкции против компаниите, които участват в изграждането на газопровода „Северен поток-2“. Той обяви това на 18 септември по време на срещата си със своя полски колега Анджей Дуда в Белия дом, предава   Regnum. \r\nПо време на съвместната пресконференция между двамата президенти журналистите попитаха Тръмп дали САЩ ще въведат санкции против тези компании, в това число и на европейските, които участват в изграждането на „Северен поток-2“ \r\n„Нямаме намерение да правим това. Ние просто смятаме, че е голямо нещастие това, че ежегодно народът на Германия плаща милиарди долари за своята енергия на Русия“, заяви Тръмп. \r\nПо-рано президентът на САЩ заяви, че е съвършено неуместна ситуацията, при която Германия плаща на Русия „милиарди долари“ за строителството на газопровода „Северен поток-2“.  Виктор Турмаков", "date": "2018.09.19", "title": "Доналд Тръмп: Няма да има санкции срещу компаниите от проекта „Северен поток-2“"}
{"url": "http://www.focus-news.net/news/2018/09/19/2568653/abc-news-dzheyms-matis-othvarli-dannite-v-mediite-che-mezhdu-nego-i-donald-tramp-ima-naprezhenie.html", "text": "Министърът на отбраната на САЩ Джейм Матис отхвърли скорошните данни, появили се в медиите, че между него и президента Доналд Тръмп има напрежение. Той ги определи като нарочно измислен слух, който няма да бъде приет сериозно и скоро ще отмине, предава   ABC News. \r\nМатис направи този коментар в отговор на журналистически въпрос  по време на редовна конференция в Пентагона. \r\nПо-рано „Ню Йорк Таймс“ докладва, че Тръмп си е влошил отношенията с Матис и обмисля възможността да го смени с някой друг, който да е по-отстъпчив-. Вестникът допълни, че Матис вече се е уморил да отхвърля „неразумните“  предложения на президента.  Виктор Турмаков", "date": "2018.09.19", "title": "ABC News: Джеймс Матис отхвърли данните в медиите, че между него и Доналд Тръмп има напрежение"}
{"url": "http://www.focus-news.net/news/2018/09/19/2568654/evrodeputatat-petar-kurumbashev-vnasya-predlozheniya-po-vtorata-chast-na-paketa-za-mobilnost-obzor.html", "text": "Евродепутатът от Групата на прогресивния алианс на социалистите и демократите в ЕП Петър Курумбашев внася предложения по втората част от Пакета за мобилност. Това ще се случи следващата седмица, обяви самият той на дискусия по темата с представители на транспортния бранш. Дискусията бе организирана съвместно с Форума за балкански транспорт и инфраструктура (ФБТИ) със съдействието на Федерацията на научно-техническите съюзи (ФНТС). Курумбашев обърна внимание, че сега Групата на социалистите и демократите е обединена около предложенията, които е представил. Курумбашев прогнозира, че испанските, италианските и немските му колеги са готови да ги подкрепят. Той изрази мнение против либерализацията на автобусните превози и обясни, че предлага да не се разрешават каботажните операции. \"Има предложения за каботажните операции да бъдат за разстояние над 100 км или условно казано София - Самоков да не може да се либерализира или да бъде при по-тежки условия, докато София - Пловдив да бъде отворено. Тук моето предложение е да се премахне тази граница от 100 км и да оставим свободата на държавите членки да решават\", допълни още Курумбашев. По отношение на регулаторния орган по мобилния пакет, евродепутатът предложи държавите членки да решават дали да имат такъв или не. Според него една от дейностите на регулатора на автобусните превози трябва да установява дали се въвеждат незаконни търговски практики. По думите му злоупотребите в автобусните превози могат да бъдат в две посоки – принуждаване на някого да вози под минималната възможна цена или някой да плаща доста над струващото. Според него работата на регулатора на автобусните превози е да определя минимална и дори макисмална цена на транспортна услуга. По думите му другата функция, която органът би могъл да изпълнява е да има право да се изказва при кандидатстване пред терминалите.  \r\nНа форума бе коментирана и националната тема за новия транспортен министър и за промените в Закона за пътищата, изменящи Закона за автомобилните превози и въвеждащи задължението за автобусните превозвачи да се оборудват с обезопасителни колани  и видеорегистратори.  Според Курумбашев Росен Желязков има голям административен опит, но въпросът е колко бързо ще може да се ориентира в транспортния бранш. Нововъведенията в Закона за пътищата, евродепутатът определи като  действия в условия на революционна неотложност. От своя страна председателят на Конфедерацията на автобусните превозвачи Магдалена Милтенова заяви, че слагането на колани и видеорегистратори в автобусите е поредният удар върху бранша.  \r\nДеница КИТАНОВА", "date": "2018.09.19", "title": "Евродепутатът Петър Курумбашев внася предложения по втората част на Пакета за мобилност (ОБЗОР)"}
{"url": "http://www.focus-news.net/news/2018/09/19/2568648/34-godishen-politsay-beshe-prostrelyan-v-glavata-ot-psihichno-bolen-mazh-v-sofiya-obzor.html", "text": "34-годишен полицай беше прострелян в главата от психично болен мъж в София. Инцидентът се е случил около 11.30 ч., след като два патрула служители на „Охранителна полиция“ и екип на Териториална полиция на Трето РУ са отишли на адрес в кв. „Илинден“. Те са реагирали незабавно на сигнал, подаден в районното управление от майката на психично болен мъж. Когато тя отворила вратата на жилището, синът ѝ насочил газов пистолет към нея. Жената успяла да се отдръпне, но мъжът прострелял полицейския служител в областта на главата. Пострадалият незабавно е бил откаран в УМБАЛСМ \"Н. И. Пирогов\". От лечебното заведение съобщиха, че той е в стабилно състояние и без опасност за живота. \r\nГлавният секретар на МВР главен комисар Младен Маринов лично се осведоми за състоянието на ранения полицай. \"Колегата е опитен служител със 10-годишен стаж в МВР, надявам се бързо да се възстанови\", коментира главен комисар Младен Маринов. Той уточни че първите действия на служителите на реда са били насочени към неутрализиране на стрелеца, така че да не нарани други хора, както и за оказване на помощ на пострадалия. До момента е изяснено, че до преди месец мъжът е живял в чужбина – в страна от ЕС, където е отключил психически заболявания, но в България не е освидетелстван като психично болен.  \r\nНа мястото на инцидента е извършен оглед, разследващи полицаи са разпитали свидетели и съседи. По случая е образувано досъдебно производство. Извършителят е задържан и предстои да му бъде направена съдебно-психиатрична експертиза. \r\nЦветилена СИМЕОНОВА", "date": "2018.09.19", "title": "34-годишен полицай беше прострелян в главата от психично болен мъж в София (ОБЗОР)"}
{"url": "http://www.focus-news.net/news/2018/09/19/2568645/the-daily-express-donald-tusk-smyata-che-e-nuzhno-reshenieto-na-tri-problemi-ili-pregovorite-za-brekzit-shte-se-provalyat.html", "text": "Председателят на Европейския съвет Доналд Туск призова членовете на ЕС да обсъдят как най-добре да приключат преговорите с Великобритания за оттеглянето ѝ от ЕС. Той предложи Съюзът да се съсредоточи върху три въпроса, предава The Daily Express.  \r\nПървият въпрос би бил лидерите да обсъдят доколко да обвържат ЕС и Великобритания, след Брекзит.  „Второ, ще обсъдим как да организираме последната фаза на преговорите по Брекзит, включително възможността за свикване на друг Европейски съвет през ноември“.  \r\nИ на трето място по въпроса за ирландската граница, Туск заяви, че съветът е необходимо, за да се „потвърдят необходимостта от правно оперативен заслон на Ирландия, така че да бъдете сигурни, че няма да има твърда граница в бъдеще“.  \r\nВъпросът за ирландската граница е основната точка на спор между Лондон и Брюксел понастоящем, като Великобритания избира мека граница, но ако нейната територия  остане в митническия съюз и единния пазар.  \r\n„Нека си припомня, че избягването на вредата, причинена от Брекзит, е наш общ интерес. Ако всички действаме отговорно, можем да избегнем катастрофа“, смята Туск   Виктор Турмаков", "date": "2018.09.19", "title": "The Daily Express: Доналд Туск смята, че е нужно решението на три проблеми, или преговорите за Брекзит ще се провалят"}
{"url": "http://www.focus-news.net/news/2018/09/19/2568652/moskovskiy-komsomolets-spored-voenen-letets-ruskiyat-il-20-v-siriya-e-bil-obrechen.html", "text": "Според военен летец и експерт по авиацията, в ситуацията, създадена от израелските изтребители, руският самолет Ил-20 в Сирия не е имал шансове за спасение, пише  „Московский Комсомолец“. \r\n„Трябва да разберем, че Ил-20  същия като цивилния стар бавно движещ се Ил-18. Малко преработен и пълен с електронно оборудване. Скоростта му е много скромна. Той не е способен на никакви сериозни завои срещу ракета“, смята експертът. \r\nСпоред пилота, ако ракетата на противовъздушния комплекс е уловила този самолет в мерника си, той не би могъл да отиде никъде. \r\n„За съжаление, той е напълно беззащитен. Той няма никакви топлинни капани, които стоят на Ил-76, дори не може да постави пасивни радиосмущения. Всъщност той е беззащитен. Така че най-добрият начин той да избегне ракетна удара е да не влиза в бойната зона“,  заяви военният пилот.  Виктор Турмаков", "date": "2018.09.19", "title": "„Московский Комсомолец“ : Според военен летец руският Ил-20 в Сирия е бил обречен"}
{"url": "http://www.focus-news.net/news/2018/09/19/2568646/afp-sasht-se-nadyavat-na-imashto-znachenie-reshenie-po-yadrenoto-razorazhavane-na-koreyskiya-poluostrov.html", "text": "САЩ изразиха надежда, че срещата на високо равнище между президента на Южна Корея Мун Джей-ин и лидера на Северна Корея Ким Чен-ун ще доведе до „имащо значение и проверимо“ ядрено разоръжаване на полуострова, предава   AFP. \r\n„Ние смятаме, че това е историческа възможност Ким Чен-ун да изпълни думите си, дадени на президента на САЩ Доналд Тръмп“, заяви прессекретарят на Държавния департамент на САЩ Хийтър Нойерт. \r\n„Надяваме се, че това ще доведе до имащо значение действие, което може да се провери, към ядреното разоръжаване на Северна Корея“, допълни тя.  Виктор Турмаков", "date": "2018.09.19", "title": "AFP: САЩ се надяват на „имащо значение“ решение по ядреното разоръжаване на Корейския полуостров"}
{"url": "http://www.focus-news.net/news/2018/09/19/2568657/reuters-izraelskata-politsiya-e-zastrelyala-palestinets-izvarshil-napadenie-v-erusalim.html", "text": "Палестински мъж е застрелян във вторник от израелската полиция, която съобщи, че се е опитал да намушка юдейски поклонник близо до Дамаската порта край Стария град по време на празника Йом Кипур, най-свещения ден в еврейския календар, предава   Reuters. \r\nГоворител на полицията заяви, че нападателят е бил „неутрализиран“. Свидетели съобщават, че полицията е отцепило улицата, където тялото е лежало на земята, покрито с чаршаф. \r\nГоворителят допълни, че нападателят е бил 26-годишен палестинец от Каландия в Западния бряг и че присъствието му в Йерусалим е било незаконно поради забраната за влизане на палестинците по време на еврейските празници. \r\n„Полицията е идентифицирала нападателя, който е тичал към еврейски поклонник и се е опитала да го повали на земята. Той е продължил да тича към полицията, размахвайки остър предмет“, съобщава полицейският говорител.  \r\nПалестинските свидетели заявиха, че са видели млад мъж, бягащ, преследван от полицията, която е открила огън.  Виктор Турмаков", "date": "2018.09.19", "title": "Reuters: Израелската полиция е застреляла палестинец, извършил нападение в Ерусалим"}
{"url": "http://www.focus-news.net/news/2018/09/19/2568655/rossiyskaya-gazeta-rusiya-ima-dostatachno-sili-da-izdiri-svaleniya-samolet-il-20.html", "text": "Руският министър на отбраната Сергей Шойгу заяви, че е обсъдил със своя френски колега Флоранс Парли обстоятелствата около свалянето на руския самолет Ил-20 в Сирия, пише  „Российская газета“. \r\n\"Вечерта от 18 септември по инициатива на френската страна се проведе телефонен разговор с руския министър на отбраната генерал Сергей Шойгу с ръководителя на министерството на отбраната на Франция Флоранс  Парли“, се казва в изявление на официалния сайт на Министерството на отбраната на Русия \r\nФренският министър е изразил съболезнованията си на руската страна и е предложил помощ при извършване на издирването на отломките. Руският министър е благодарил за предложената помощ, но отбеляза, че Руската федерация има достатъчно сила за независимо издирване. \r\n„Сергей Шойгу благодари на  Парли за офертата на помощ и информира за достатъчността на руските сили и средства, за да извършват всички необходими операции за търсене“, отбелязва министерството.  Виктор Турмаков", "date": "2018.09.19", "title": "„Российская газета“ : Русия има достатъчно сили да издири сваления самолет Ил-20"}
{"url": "http://www.focus-news.net/news/2018/09/19/2568660/pregled-na-osnovnite-temi-v-ruskiya-pechat-agentsiya-fokus.html", "text": "Самолетът на ВКС на Русия Ил-20 над Сирия се свален от средствата на ПВО на Сирия по вина на Израел, съобщиха от Министерството на отбраната на Русия. „В резултат на безотговорните действия на израелските военни загинаха 15 руски военнослужещи“, заявиха от там. Командването на руското военно летище „Хмеймим“ организира операция за издирване и спасяване, пише   Взгляд. \r\nИл-20 е самолет за радиоелектронно разузнаване и радиоелектронна борба на базата на Ил-18, оборудван с радиолокационна система със заден обзор, инфрачервен скенер, оптични датчици, система за спътникова връзка за обмен на данни в режим на реално време.  \r\nКак израелтяните са можели да се прикрият с Ил-20, обяснява бившият заместник главнокомандващ на ВВС на Русия по въпросите за Обединената система за ПВО на ОНД генерал-лейтенант Айтеч Бижев. „Технически зенитно-ракетните комплекси са така устроени, че главата за самонасочване на ракетите лови по-силния сигнал. Ил-20 има значително по-голяма повърхност от тази на изтребителя. Естествено, ракетата улавя по-силния сигнал и го последва“, заяви той. \r\nЩо се отнася до системата за разпознаване „свои-чужди“, експертът отбеляза: „Ако ВВС на Израел са извършвали опасни маневри край нашия Ил-20, израелските самолети са отговаряли на сигнала с „чужд съм“ и средствата за ПВО,  опознавайки самолетите, които са се намирали в района на нашия самолет, естествено са получили сигнал „чужд“. За средствата за ПВО на Сирия това е нарушение на границата и дава право да се открие огън“.  \r\n„Представете си размерите на Ф-16, дори и да са били четири и на Ил-20. Селекцията на целите по скорост е била различна“, заяви за „Взгляд“ заслужилият военен пилот първи клас, участник в бойни действия, генерал-майор Владимир Попов. Според него руският самолет в случая не е имал възможност да избегне ракетния удар от земята. \r\n*** \r\nРуският министър на отбраната Сергей Шойгу заяви, че е обсъдил със своя френски колега Флоранс Парли обстоятелствата около свалянето на руския самолет Ил-20 в Сирия. \r\n\"Вечерта от 18 септември по инициатива на френската страна се проведе телефонен разговор с руския министър на отбраната генерал Сергей Шойгу с ръководителя на министерството на отбраната на Франция Флоранс  Парли“, се казва в изявление на официалния сайт на Министерството на отбраната на Русия \r\nФренският министър е изразил съболезнованията си на руската страна и е предложил помощ при извършване на издирването на отломките. Руският министър е благодарил за предложената помощ, но отбеляза, че Руската федерация има достатъчно сила за независимо издирване. \r\n„Сергей Шойгу благодари на  Парли за офертата на помощ и информира за достатъчността на руските сили и средства, за да извършват всички необходими операции за търсене“, отбелязва министерството. \r\n*** \r\nСпоред военен летец и експерт по авиацията, в ситуацията, създадена от израелските изтребители, руският самолет Ил-20 в Сирия не е имал шансове за спасение, пише  „Московский Комсомолец“. \r\n„Трябва да разберем, че Ил-20  същия като цивилния стар бавно движещ се Ил-18. Малко преработен и пълен с електронно оборудване. Скоростта му е много скромна. Той не е способен на никакви сериозни завои срещу ракета“, смята експертът. \r\nСпоред пилота, ако ракетата на противовъздушния комплекс е уловила този самолет в мерника си, той не би могъл да отиде никъде. \r\n„За съжаление, той е напълно беззащитен. Той няма никакви топлинни капани, които стоят на Ил-76, дори не може да постави пасивни радиосмущения. Всъщност той е беззащитен. Така че най-добрият начин той да избегне ракетна удара е да не влиза в бойната зона“,  заяви военният пилот. \r\n*** \r\n Специалният пратеник на ООН по Сирия Стефан де Мистура призова страните от конфликта в арабската държава да се въздържат от изостряне на ситуацията след инцидента със сваления руски самолет Ил-20, пише   Известия. \r\nСамолетът изчезна от радарите на 17 септември около 23:00 местно време, когато е бил на 35 км от брега на Средиземно море. В същото време, четири израелски изтребителя нападат сирийски цели и самолетът по погрешка е бил свален от сирийското ПВО. В резултат на това бяха убити 15 военнослужещи от руските въоръжени сили. Руското министерство на отбраната разглежда действията на Тел Авив като враждебни, но Израел обвини Сирия за това, което се е случило. \r\n„Ние искаме да се въздържате от действия на други места, които потенциално могат да доведат до влошаване на и без това трудната ситуация“, заяви Де Мистура \r\nТой също така приветства подписването на меморандума между лидерите на Русия и Турция Владимир Путин и Реджеп Тайип Ердоган за създаване на зона за деескалацията в района на  Идлиб. „Благодарен съм на президента Путин и президента Ердоган за личното им участие в тези проблеми“, допълни дипломатът \r\nНа 17 септември, Путин и Ердоган подписаха споразумение за създаването на зона за деескалацията в район Идлиб Сирия.", "date": "2018.09.19", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/09/19/2568661/tera-makedoniya-bivshiyat-generalen-sekretar-na-nato-dzhordzh-robartsan-pristiga-v-bitolya.html", "text": "Бившият генерален секретар на НАТО Джордж Робъртсън ще участва на митинг в Битоля под надслов „Излез за Европейска Македония“, предава македонската електронна медия   „Тера“. \r\nДжордж Робъртсън е британски политик, който е десетият генерален секретар на Северноатлантическия алианс от 1999 до 2004 г. Той е бил министър на отбраната на Великобритания от 1997 до 1999 г., преди да се присъедини към структурите на  НАТО. \r\nТой ще проведе митинг в Битоля по повод референдума за присъединяването на Македония към НАТО и ЕС.  Виктор Турмаков", "date": "2018.09.19", "title": "„Тера“ (Македония): Бившият генерален секретар на НАТО Джордж Робъртсън пристига в Битоля"}
{"url": "http://www.focus-news.net/news/2018/09/19/2568656/10-godishno-momche-ot-kyustendil-beshe-otkrito-martvo-v-asansyor-na-zhilishten-blok-v-grada-obzor.html", "text": "10-годишно момче от Кюстендил беше открито мъртво в асансьор на жилищен блок в града. В полицията в Кюстендил е постъпил сигнал от дежурен лекар в болницата, че са обслужили адрес, за да окажат помощ на пострадало дете в асансьор в  града. Въпреки опитите им да бъде реанимирано,  детето е починало. Последвал е оглед от дежурна полицейска група на място, снети са свидетелски показания и е установено, че детето е пътувало само в асансьора с велосипеда си. Няма данни за насилие. Живееща във входа жена е чула викове, минути след като асансьорът е тръгнал. Тя е подала сигнала в Центъра за спешна медицинска помощ.  По случая е започнато досъдебно производство в Районно управление – Кюстендил,  уведомен е дежурен прокурор. Лекарският екип, пристигнал на място е установил смъртта му. Въпреки това детето е било транспортирано в болницата. То е закарано в „Спешно отделение” без дишане, без сърдечна дейност. Интубирано е още на място. Направени са опити за възвръщане на жизнените му функции, продължили около 1 час и 10 минути, с екип от осем души лекари, но усилията са се оказали без резултат. Причините и обстоятелствата за смъртта на детето не са известни. Назначена е съдебно-медицинска експертиза. Окръжна прокуратура работи по случая, образувано е досъдебно производство. То е стандартно – за причинена смърт. До момента няма резултати от аутопсията. Изчаква се заключението на медиците. Асансьорът, в който беше открито тялото на починалото 10-годишно дете беше запечатан. На вратите на подемното устройство са поставени лепенки с печат на разследващите органи. Една от коментираните версии от хора в района е, че при тръгване на асансьора, поставения вътре велосипед  е притиснал в областта на гърдите дето, което е довело и до неговата смърт. Екип на Държавна агенция за метрологичен и технически надзор (ДАМТН) извършва проверка на асансьора. Изпратен е екип на място. Към момента, поради факта че тече разследване, не може да се оповести информация относно констатации на проверяващите органи. \r\nВенцеслав ИЛЧЕВ", "date": "2018.09.19", "title": "10-годишно момче от Кюстендил беше открито мъртво в асансьор на жилищен блок в града (ОБЗОР)"}
{"url": "http://www.focus-news.net/news/2018/09/19/2568663/poreden-rund-ot-slovesniya-spor-mezhdu-dondukov-1-i-2-obzor.html", "text": "Пореден рунд от словесния спор между „Дондуков“ 1 и 2 се разигра заради отказа на президента Румен Радев да подпише указа за освобождаването на Младен Маринов от поста главен секретар на МВР.  \r\nСловесната престрелка започна  председателят на ПГ на ГЕРБ Цветан Цветанов , който в свое телевизионно интервю посочи, че с бавенето на указа за освобождаване на Младен Маринов президентската институция търси пореден опит за конфронтация с изпълнителната власт. „Не е нормално президентът да търси тази провокация“, каза още Цветанов. Според него държавният глава е в изолация на геополитическата сцена. \r\nПо-късно  министър-председателят Бойко Борисов  на свой ред заяви, че Младен Маринов вече не иска да бъде главен секретар, а министър. „Както от командващ ВВС искаш да станеш президент. Кой да те спре? По тази логика тогава можеше да не го освободим. Но главният секретар иска да стане министър. Какви мотиви да напишем? Моля, подпишете, защото той иска да стане министър. Добре, ще напишем това. Ние не сме предложили нов главен секретар, а казваме само – подпишете, за да може в четвъртък да стане министър и да спре политическата криза. Трима министри чакат да бъдат освободени”, обясни премиерът и заяви, че е казал на парламентарните групи да не вкарват кандидатурата на Младен Маринов за министър на вътрешните работи, докато указът не бъде подписан, за да не се предизвиква втора буря. \r\nОт Букурещ  президентът Румен Радев  отговори на Борисов и Цветанов чрез медиите, като обясни, че не става въпрос за война между институциите, а за спазване на закона. „Законът не се коментира, а се спазва. Изглежда за правителството е непосилна задача да спазят закона и това не е първият случай. Трябва да се изпълни съгласувателна писмена процедура, която се дължи по закон”, заяви държавният глава. Помолен да коментира твърдението, че се намира в международна изолация, Радев заяви, че пожелава всекиму такава изолация. \"Когато хора разбират от всичко и успяват да коментират всичко - от недвижима собственост до външна политика, виждате резултатът какъв е”, каза още президентът. \r\nОт своя страна  лидерът на БСП Корнелия Нинова  също се включи в задочния спор, като го определи като „агония за държавата“. „Една седмица президентство и правителство спорят по коя процедура да сменят един неподходящ министър с друг – трябва да си ходи цялото правителство. Всичко това е печелене на време за правителството на „Борисов“ 3. Нашият голям въпрос е какво се случва след това“, заяви Нинова. Тя уточни, че БСП продължава да иска оставката на цялото правителство и тази позиция остава непроменена. \r\nПо-късно вицепремиерът и министър на отбраната  Красимир Каракачанов  заяви в телевизионно интервю, че не би искал да нарича неподписания указ война между институциите. Според него това е излишна конфронтация и някой юридически съветник е заблудил президента. По думите му държавният глава бърка указа за назначаване с този за освобождаване от пост.  \r\nАко указът за освобождаването на Младен Маринов бъде подписан през следващите дни, се очаква в четвъртък – 20 септември, депутатите да гласуват оставките на Ивайло Московски, Николай Нанков и Валентин Радев и назначенията на новите министри. \r\nЦветилена СИМЕОНОВА", "date": "2018.09.19", "title": "Пореден рунд от словесния спор между „Дондуков“ 1 и 2 (ОБЗОР)"}
{"url": "http://www.focus-news.net/news/2018/09/19/2568658/vzglyad-zashto-ruskiyat-il-20-popadna-pod-udara-na-siriyskata-pvo.html", "text": "Самолетът на ВКС на Русия Ил-20 над Сирия се свален от средствата на ПВО на Сирия по вина на Израел, съобщиха от Министерството на отбраната на Русия. „В резултат на безотговорните действия на израелските военни загинаха 15 руски военнослужещи“, заявиха от там. Командването на руското военно летище „Хмеймим“ организира операция за издирване и спасяване, пише   Взгляд. \r\nИл-20 е самолет за радиоелектронно разузнаване и радиоелектронна борба на базата на Ил-18, оборудван с радиолокационна система със заден обзор, инфрачервен скенер, оптични датчици, система за спътникова връзка за обмен на данни в режим на реално време.  \r\nКак израелтяните са можели да се прикрият с Ил-20, обяснява бившият заместник главнокомандващ на ВВС на Русия по въпросите за Обединената система за ПВО на ОНД генерал-лейтенант Айтеч Бижев. „Технически зенитно-ракетните комплекси са така устроени, че главата за самонасочване на ракетите лови по-силния сигнал. Ил-20 има значително по-голяма повърхност от тази на изтребителя. Естествено, ракетата улавя по-силния сигнал и го последва“, заяви той. \r\nЩо се отнася до системата за разпознаване „свои-чужди“, експертът отбеляза: „Ако ВВС на Израел са извършвали опасни маневри край нашия Ил-20, израелските самолети са отговаряли на сигнала с „чужд съм“ и средствата за ПВО,  опознавайки самолетите, които са се намирали в района на нашия самолет, естествено са получили сигнал „чужд“. За средствата за ПВО на Сирия това е нарушение на границата и дава право да се открие огън“.  \r\n„Представете си размерите на Ф-16, дори и да са били четири и на Ил-20. Селекцията на целите по скорост е била различна“, заяви за „Взгляд“ заслужилият военен пилот първи клас, участник в бойни действия, генерал-майор Владимир Попов. Според него руският самолет в случая не е имал възможност да избегне ракетния удар от земята.  Виктор Турмаков", "date": "2018.09.19", "title": "Взгляд: Защо руският Ил-20 попадна под удара на сирийската ПВО"}
{"url": "http://www.focus-news.net/news/2018/09/19/2568647/london-evening-standard-velikobritaniya-nyama-da-plati-39-miliarda-liri-za-razvoda-s-es-nastoyava-dominik-raab.html", "text": "Британският министър по въпросите, свързани с Брекзит Доминик Рааб заяви, че страната няма да плати 39 милиарда евро „сметка за развод“ с ЕС, ако не се достигне до споразумение по Брекзит, пише  London Evening Standard.  \r\n„Няма да има споразумение, ако то не е цялостно“, заяви Рааб. Според него британското правителство настоява за добро споразумение, но допълни, че „ще е необходимо нашите европейски приятели да споделят нашата амбиция и прагматизъм, които демонстрирахме“.  \r\n„Ако това не се случи, Великобритания ще може да се справи с предизвикателствата, ако Брекзит бъде без споразумение“, допълни той.  \r\nЕдновременно с това министърът предупреди да не се всява паника, че храната и лекарствата ще изчезнат след Брекзит.   Виктор Турмаков", "date": "2018.09.19", "title": "London Evening Standard: Великобритания няма да плати 39 милиарда лири за развода с ЕС, настоява Доминик Рааб"}
{"url": "http://www.focus-news.net/news/2018/09/19/2568666/afp-kim-chen-un-shte-poseti-seul-v-blizkoto-badeshte.html", "text": "Севернокорейският лидер Ким Чен-ун заяви, че ще отпътува за Сеул „в близкото бъдеще“ и това ще бъде първото подобно пътуване от разделянето на Корейския полуостров насам, предава   AFP. \r\n„Обещах на президента на Южна Корея Мун Джей-ин, че ще бъда на посещение в Сеул в Близкото бъдеще“, заяви Ким Чен-ун по време на съвместна пресконференция между двамата лидери в Пхенян. \r\nСъщевременно Северна Корея е поела отговорност да закрие полигона си за изпитания на ракети „Тончан-ри“, според Мун Джей-ин, в присъствиетона експерти от чужбина.  Виктор Турмаков", "date": "2018.09.19", "title": "AFP: Ким Чен-ун ще посети Сеул в близкото бъдеще"}
{"url": "http://www.focus-news.net/news/2018/09/19/2568665/pregled-na-mezhdunarodnite-novini-do-6-chasa-agentsiya-fokus.html", "text": "Директорът на Федералната служба за защита на Конституцията Ханс-Гьорг Маасен бе освободен от длъжност. \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\nПо-рано тази седмица изданието съобщи, че канцлерът на ФРГ Ангела Меркел е взела решение за освобождаване на директора на Федералната служба за защита на Конституцията. Според източници от коалиционните кръгове в Берлин, Меркел е убедена, че оставането на Маасен на поста не е приемливо. \r\nВъв вторник бе проведена кризисна среща на лидерите от управляващата голяма коалиция – ХДС, ХСС и ГСДП, но съдбата на Маасен изглежда бе решена преди началото й, коментират от редакцията. \r\n***  След споразумението, постигнато в Сочи между лидерите на Москва и Анкара – Владимир Путин и Реджеп Тайип Ердоган, Турция ще разположи още войски в северозападната сирийска провинция Идлиб, съобщава вестник  Hurriyet , като се позовава на министъра на външните работи Мевлют Чавушоглу.  \r\n„Ще ни трябват подкрепления. Турция и Русия ще патрулират в граничните райони. Гражданите и умерените [опозиционни] сили ще останат в същите области, където са сега\", обясни първият дипломат на Анкара в рамките на пресконференция с премиера на Йордания Айман Сафади. \r\n„Границите на Идлиб ще бъдат защитени. Статутът на Идлиб ще бъде запазен. Русия ще предприеме необходимите мерки, за да предотврати атаките срещу този регион и влизането на силите на режима\", допълни Чавушоглу. \r\nМинистърът подчерта, че турската армия ще запази 12-те си наблюдателни пункта в Идлиб, а процесът по следене на ситуацията ще бъде подпомогнат от дронове, които ще събират информация в буферна зона от 15 до 20 километра по разделителната линия между опозиционните сили и войските на режима в Дамаск. Всички радикални групировки, които се намират в тази зона, ще бъдат „елиминирани“, увери Чавушоглу.  \r\nТурският външен министър бе категоричен: ако Русия или войските на президента Башар Асад предприемат действия срещу позиционираната в района умерена опозиция, „няма да има събеседник, който да обсъжда политическо решение за Сирия“.  \r\nНа срещата в Сочи президентите на Русия и Турция постигнаха съгласие за създаването на демилитаризирана зона в Идлиб, която да разделя въоръжените опозиционни групировки и сирийските правителствени войски. Споразумението е в сила до 15 октомври, припомнят от редакцията.  \r\n***  Самолетоносачна ударна група на ВМС на САЩ начело със самолетоносача Хари Труман е започнала операция в района на действие на Шести флот на САЩ в средиземно море. \r\nНа интернет страницата на ВМС на САЩ се уточнява, че операцията се провежда „за продължаване на подкрепата на съюзниците по НАТО, европейските и африканските страни партньори, партньорите по коалицията и в интерес на националната сигурност на САЩ в Европа и  в Африка“. \r\nСпоред командира на Шести Флот Лайза Франчети, по време на пребиваването на групата в Средиземно море се планира отработването на „цял спектър морски операции“. \r\nОсвен самолетоносача, който носи девет ескадрили палубна авиация, в състава на групата влизат ракетният крайцер Нормандия и няколко разрушителя.   Виктор Турмаков \r\n***  Министърът на външните работи на ФРГ Хайко Маас (ГСДП), който е на посещение в Скопие, коментира шеговито честите посещения на политици на Берлин в югозападната ни съседка. „Ако търсите някой германски министър, елате в Македония“. \r\nСлед историческото посещение на германския канцлер Ангела Меркел в началото на септември, във вторник в Македония е първият дипломат на Берлин, а в сряда се очаква пристигането на министъра на отбраната на ФРГ Урсула фон дер Лайен.  \r\nСпоред Маас зачестилите визити на политици от Берлин потвърждават силната подкрепа на Германия за интеграцията на Македония в ЕС, но и тази на региона като цяло. Той подчерта, че ако Македония продължи да работи със същия ангажимент по въпроса за името, членството в Общността ще се случи бързо.  \r\nНа свой ред македонският външен министър Никола Димитров заяви, че официален Берлин се стреми към решимостта на Македония да придвижва напред процеса на реформи. Той отбеляза, че за Македония и правителството в Скопие, европеизирането на страната е по-важно от самото членство на ЕС. \r\nОт Македония германският външен министър ще отпътува за Гърция, където ще се срещне с лидерите на правителството в Атина. Маас ще отправи същото послание към Гърция, каквото предаде и на македонците – че имат историческа възможност да разрешат дългогодишния спор за името.  \r\n***  Президентът на САЩ Доналд Тръмп заяви, че САЩ обмислят молбата на Полша на нейна територия да се разположи постоянно американско военно присъствие, предава   Reuters. \r\nПолша неколкократно е искала постоянно американско военно присъствие на своя земя заради страховете от руска агресия, предлагайки два милиарда долара за изграждане на база. Американските войници присъстват ротационно в страната по линия на НАТО.  \r\n„Полша е готова да допринесе за това САЩ да дойдат и да имат присъствие в Полша и със сигурност това е нещо, което ще обсъдим“, заяви Тръмп в Белия дом при срещата си със своя полски колега Анджей Дуда. \r\n„Разглеждаме въпроса много сериозно и знам, че Полша харесва идеята. А и ние я разглеждаме“, допълни той. \r\n***  Министър-председателят на Израел Бенямин Нетаняху е провел телефонен разговор с държавния глава на Руската федерация Владимир Путин, в рамките на който е уверил, че страната му е готова да предаде на Москва всички данни за инцидента с „Ил-20“ в Средиземно море“. \r\nВ съобщение от пресслужбата на израелския премиер бе подчертано, че Нетаняху е поднесъл съболезнования на лидера на Кремъл. „Преди известно време Нетаняху разговаря по телефона с президента на Русия Владимир Путин. Лидерът на правителството изказа съжаление по повод смъртта на руския войник и заяви, че Сирия носи отговорност за падането на самолета“, се казва в разпространения текст. \r\n„Нетаняху отбеляза важността от постоянна координация между Израел и Русия в областта на сигурността, което ще позволи предотвратяването на загубите на двете страни. Премиерът подчерта, че Израел ще продължава да възпрепятства военното укрепване на Иран в Сирия“, става ясно още от официалното съобщение.", "date": "2018.09.19", "title": "Преглед на международните новини до 6 часа /Агенция “Фокус”/        „"}
{"url": "http://www.focus-news.net/news/2018/09/19/2568667/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.19", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/09/19/2568668/sport-borusiya-dortmund-pobedi-bryuzh-v-mach-ot-grupa-a-na-shampionskata-liga.html", "text": "Борусия Дортмунд победи като гост белгийския Брюж с 1:0 в мач от група А на Шампионската лига. \r\nНа стадион „Ян Брейдел“ в Брюж единственото попадение бе отбелязано в 85 минута от Кристиан Пулишич. \r\nВ другия мач от групата Атлетико Мадрид победи като гост Монако с 2:1. \r\nДомакините откриха резултата на стадион „Луи Втори“ с гол на Самюел Грансир, но испанският отбор изравни и в последствие поведе с попадения на Диего Коста и на Хосе Хименес в 31 и 45 минута.  Виктор Турмаков", "date": "2018.09.19", "title": "Спорт: Борусия Дортмунд победи Брюж в мач от група А на Шампионската лига"}
{"url": "http://www.focus-news.net/news/2018/09/19/2568670/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще се проведе редовното правителствено заседание. След него Съветът за развитие при МС също ще проведе заседание, на което ще бъде обсъдено изпълнението на Програмата за управление на правителството на Република България за периода 2017 – 2021 към 1 септември 2018 г.  \r\n*** \r\nОт 7.30 часа до 8.30 часа ще се проведе протест във връзка с отлагането на ремонта на ул. „Върба” в столичния квартал „Карпузица\". \r\n*** \r\nОт 8.30 часа в хотел „Метрополитън“ (бул. „Цариградско шосе“ 64) Министърът на отбраната Красимир Каракачанов и началникът на отбраната генерал Андрей Боцев ще присъстват на откриването на Европейската конференция на Международния съвет за военен спорт (CISM).  \r\n*** \r\nОт 9.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 9.00 часа в XII състав на Специализирания наказателен съд ще се гледа делото срещу Денислав А., обвинен в участие в организирана престъпна група.  \r\n*** \r\nОт 9.00 часа в IV състав на Специализирания наказателен съд ще се гледа делото срещу Васил А. и Орлин Б., обвинени в организиране и ръководене на организирана престъпна група.  \r\n*** \r\nОт 9.30 часа в III състав на Специализирания наказателен съд ще се гледа делото срещу Димитър М., Ивайло М., Александър Д., Цветелин Р. и др., обвинени в организиране и ръководене на организирана престъпна група.  \r\n*** \r\nОт 9.30 часа в XVI състав на Специализирания наказателен съд ще се гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Станимир Р., обвинен в престъпление по служба.  \r\n*** \r\nОт 10.00 часа в Южния парк (Голямата поляна) БЧК организира празник, посветен на Европейския ден без жертви от катастрофи и Световния ден намира.  \r\n*** \r\nОт 10.30 часа в зала 42 ще бъде представен спектакълът „Кофичка с лопатка“. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Васил Д., Паскалис Д. и Юксел Х., обвинени в образуване и ръководене на организирана престъпна група. \r\n*** \r\nОт 11.00 часа в IX състав на Специализирания наказателен съд ще се гледа делото срещу Атанас П., Веселин М., Николай Н. и Чавдар Н., обвинени в образуване и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Валентин Х., Николай И., Иво И. и др., обвинени в образуване и ръководене на организирана престъпна група. \r\n*** \r\nОт 11.00 часа в Детски център за изкусва „Angel steps” ще бъде представена първата детска кулинарна книга „Малки рецепти от големи готвачи“.  \r\n*** \r\nОт 11.30 часа в „Гранд хотел София“ в зала „Триадица“ ще бъдат представени резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки.  \r\n*** \r\nОт 13.00 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.00 часа в хотел „Централ“ (бул. „Христо Ботев“ 52) ще се проведе семинар на тема „Фермерските пазари – настояще и бъдеще“.  \r\n*** \r\nОт 13.30 часа в резиденция „Бояна“ Министерството на регионалното развитие и благоустройството (МРРБ) организира Международна практическа конференция – уъркшоп на тема „Възможности и перспективи за развитие на публично-частното партньорство“. За участие в първия ден на събитието са поканени министри, представители на комисии в Народното събрание, на Агенция „Пътна инфраструктура“, НСОРБ.  \r\n*** \r\nОт 13.30 часа в заседателната зала на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n*** \r\nОт 13.30 часа в XVII състав на Специализирания наказателен съд ще се гледа делото срещу Петър П., Станислав М., Валентин Х., Любен М., обвинени в организиране и ръководене на организирана престъпна група.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Ивайло С., Венцислав Д., Петко С. и Тодор Г., обвинени в образуване и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група.  \r\n*** \r\nОт 13.30 часа в XIII състав на Специализирания наказателен съд ще се гледа делото срещу Бисер П. и Николай С., обвинени в организиране и ръководене на организирана престъпна група.  \r\n*** \r\nОт 14.00 часа в Заседателната зала на Областна администрация на Софийска област на бул. „Витоша“ 6, ет. 5, областният управител Илиан Тодоров и Хуминг Ма – заместник-председател на Комитета на Китайската народна политическа консултативна конференция ще подпишат Меморандум за сътрудничество между Софийска област и провинция Хубей – Китайска народна република. На подписването ще присъства Явор Нотев - заместник-председател на Народното събрание. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема „Съвременни аспекти в профилактиката и лечението на острите респираторни заболявания“. В кръглата маса ще участват: доц. д-р Лъчезар Иванов, заместник-председател на Комисията по здравеопазването към 44-тото Народно събрание, д-р Кремена Пармакова, главен експерт в дирекция „Здравен контрол“ в Министерство на здравеопазването, доц. Силвия Бино, консултант на Европейското бюро на СЗО, проф. д-р Тодор Кантарджиев, директор на Националния център по заразни и паразитни болести и проф. Нели Корсун, завеждащ Националната референтна лаборатория „Грип и остри респираторни заболявания”. \r\n***  \r\nОт 15.00 часа в зала 356 в сградата на Народното събрание на пл. „Княз Александър I“ 1 Временната комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство ще изслуша представители на ГД „Национална полиция“ и ГД „Борба за организираната престъпност“ при МВР във връзка с установяване на факти, свързани с получаване сигнали и дейността на Министерството на транспорта, съответно за ИА „Автомобилна администрация“.  \r\n*** \r\nОт 15.30 часа в VI състав на Специализирания наказателен съд ще се гледа делото срещу Калоян Д., обвинен в изнудване.  \r\n*** \r\nОт 16.00 часа в сцена-клуб „МаксиМ“ ще се проведе открит разговор с Нели Ангелова – мениджър комуникации и корпоративни връзки в „Нестле България“ и Мирослав Пашов - директор на театър „Българска армия“.  \r\n*** \r\nОт 18.00 часа в „Квадрат 500“ в зала 19 ще бъде открита изложбата „Лунна нощ“ на Чавдар Петров.  \r\n*** \r\nОт 18.00 часа в литературен клуб „Перото“ Евгени Минчев ще представи двете си най-нови книги – „Леви, десни“ и „Леговището на Даяна“.  \r\n*** \r\nОт 18.30 часа в библиотеката на Гьоте-институт на ул. „Будапеща“ 1 немският писател Леандър Щайнкопф ще проведе разговор с публиката за писателските му методи и стратегии, за това как се издават млади автори в Германия и какво е мястото на София в новата му книга. \r\n*** \r\nОт 19.00 часа в театър „Българска армия“ ще се състои премиерата на „Албена“ от Йордан Йовков.  \r\n*** \r\nОт 10.00 часа и 13.00 часа Регионалната инспекция по околната среда и водите Бургас ще отбележи Европейската седмица на мобилността с деца от детска градина „Звездица Зорница“, читалище „Хр. Ботев – 1937“ и ОУ „Христо Ботев“. РИОСВ - Бургас организира беседи и изложби в учебните заведения.  \r\n*** \r\nОт 10.00 часа на пешеходната пътека в к-с „Зорница“ (пешеходната пътека до 5D киното) деца ще бъдат облечени в специални светлоотразителни жилетки и ще носят нарочни стоп знаци \"Пресичат деца“. От 13.00 часа на пешеходната пътека на ул. „Индустриална“ ще се проведе същата проява. \r\n*** \r\nОт 11.00 часа в експоцентър „Флора“ в зала 2 ще се проведе пресконференция за откриване на Международен фестивал на документалното историческо кино – DOCK. На нея ще присъстват: зам.-кметът Йорданка Ананиева, доц. Петър Стоянович, Димитър Стоянович, Торстен Либщок, проф. Игнатовски и Марин Марчевски.  \r\n*** \r\nОт 9 часа до 12 часа в Наказателна зала 1 на Съдебната палата е насрочено разпоредителното заседание по дело 824/18 на Окръжен съд – Варна срещу подсъдимия Красимир А. обвинен в умишленото убийство на 18-годишната Надежда Ст., извършено на 7-и ноември 2017 г. в кв. Аспарухово във Варна.  \r\n*** \r\nОт 14.00 часа на бул. „Княз Борис I”, на уширението преди спирка „Делфинариум”, в посока к.к. Златни пясъци, ще бъде разположен полицейски пост, където ще се проведе среща на темата: EDWARD - Европейският ден без жертви на пътя \r\n*** \r\nОт 19.00 часа в Аулата на Икономическия университет ще се проведе концертът „Венециански музикален барок“.  \r\n*** \r\nОт 00.00 часа ще се проведе операция на Пътна полиция EDWARD – Европейски ден без загинали на пътя (Еuropean Day Without A Road Death). \r\n***  \r\nОт 10.30 часа в пресклуба на БТА ще се състои пресконференция на Дирекция „Бюрото по труда“ – Велико Търново. \r\n***  \r\nВ 18.00 часа в Интерхотел „Велико Търново“ лидерът на БСП Корнелия Нинова ще представи проекта „Визия за България“.  \r\n*** \r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Поставяне на осветление на стадион „Христо Ботев”.  \r\n*** \r\nОт 19.30 часа на панаирната сцена пред стадион „Христо Ботев“ ще се проведе спектакъл на НФА „Българе“, посветен на 130 години Врачански есенен панаир.  \r\n*** \r\nОт 9.30 часа в Детска градина 8 ще се състои куклен спектакъл „Приказка за Ох“.  \r\n*** \r\nОт 10.00 часа на улица „Цал Одвободител\" при къща музей „Ильо войвода\" ще се проведе полицейска проверка по повод Европейския ден без загинали на пътя. В акцията ще участват и доброволци към БЧК. \r\n*** \r\nОт 17.30 часа в Регионална библиотека „Гео Милев“ ще бъде представена книгата „Поглед към миналото на с. Смоляновци с надежда за бъдещето“.  \r\n*** \r\nОт 19.00 часа в Драматичния театър ще се играе „Операцията“ – комедия от Иво Сиромахов.  \r\n***   \r\nОт 10.30 часа в Приемна зала ще се проведе заседание на Областната комисия по безопасност на движението по пътищата по повод Европейския ден без загинали на пътя. \r\n***   \r\nОт 10.30 часа Детска градина „Щастливо детство“ ще отбележи Седмицата на мобилността с голям празник, в който децата ще покажат умения да се движат безопасно. Специално жури с участието на началника на VІ РПУ комисар Николай Кирков и кмета Николай Чунчуков ще оценяват наученото от децата и ще подкрепят в усилията им да научават повече.  \r\n*** . \r\nОт 11.00 до 13.00 часа вратите на автоматичната измервателна станция „Каменица“ ще бъдат отворени за граждани и ученици, които имат желание да се запознаят с уредите, които измерват качеството на атмосферния въздух в Пловдив. Това е част от инициативите, които РИОСВ организира по повод Европейската седмица на мобилността (16 – 22 септември). \r\n*** \r\nОт 16.00 часа до 18.00 часа в офиса на ГЕРБ в район „Южен” на ул. „Академик Петър Динеков” №1А общинският съветник Георги Василев ще проведе приемна за граждани. От 17.00 часа до 18.30 часа в офиса на ГЕРБ в район „Източен” на ул. „Коста Паница“ №5 общинският съветник Ани Лафчиева ще се срещне с граждани, а Емил Русинов организира приемна от 17.30 часа до 19.00 часа в офиса на партията в район „Източен” на ул. „Коста Паница” №5. \r\n*** . \r\nВ 18.00 часа в Малката раннохристиянска базилика ще бъде открита изложбата „Грубата нежност“ е името на на бижута, малка пластика и скулптура на Грагат Айрапетян – Грант.  \r\n*** \r\nОт 11.00 часа в Разград ще се проведе мащабно пожаро-тактическо учение със сили и средства на РДПБЗН - Разград, сектор СОД при РДПБЗН - Русе, ОДМВР - Разград, ЦСМП, БЧК и доброволни формирования. \r\n*** \r\nВ 16.00 часа в Родопския театър - Смолян ще се проведе пресконференция във връзка с премиерния спектакъл „Ами сега!!!“.  \r\n*** \r\nОт 19.00 часа в РБ „Захарий Княжески“ ще се състои концерт на ансамбъл АРТОС - Австрия. \r\n*** \r\nОт 10.00 часа до 14.00 часа ще отвори врати приемната в ОД на ДФЗ в Търговище. Тя ще бъде разположена на третия етаж в сградата на ул. „Иван Вазов” №1.  \r\n*** \r\nОт 17.00 часа на входа на парк „Кенана“ Община Хасково и ОП „Младежки център“ с подкрепата на РИОСВ – Хасково организират велопоход по повод „Европейска седмица на мобилността“. \r\n*** \r\nОт 13.00 часа до 16.00 часа на площадното пространство около обновения Безистен с интерактивен музей ще бъде отбелязана третата му годишнина с традиционния пленер „Безистенът“.", "date": "2018.09.19", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2018/09/19/2568669/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще е слънчево, след обяд над планинските райони с незначителна купеста облачност. Ще духа слаб, в източните райони до умерен вятър от изток-североизток. Максимални температури между 24° и 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението се осъществява двупосочно в платното в посока София от км 14+270 до км 20+660 поради ремонтни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nШофьорите да се движат с повишено внимание, спазвайки въведеното ограничение на скоростта – до 90 км/ч, в участъка от 45+900 до км 53+000 в двете посоки поради констатирани неравности по пътната настилка. Срок 20.12.2018 г. \r\nОбласт Пазарджик: \r\nДвижението се осъществява двупосочно в платното за Пловдив в участъка Тракия от км 89+000 до км 89+600 поради ремонт на мост над р. Елшишка до 15.10.2018 г. \r\nОбласт Сливен: \r\nВ участъка на с. Загорци от км 232+300 до км 232+500 в посока Бургас движението се осъществява в едната лента поради ремонт на ОС /мантинела/. Шофьорите да се движат с повишено внимание и съобразена скорост. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи до 30.10.2018 г. Шофьорите да се движат с повишено внимание, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.09.2018 г. движението в участъка от км 6+790 до км 11+850 се осъществява двупосочно в платното посока Варна поради ремонтни дейности на виадукт при км 9+360.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 15.12.2018 г. движението от км 34+010 до км 40+510 се осъществява двупосочно в платното посока Варна поради ремонтни дейности на виадукт \"Коренишки дол\" при км 36+450 и на виадукти при км 37+520 и км 37+920.  \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360 в посока Варна.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до пътен възел „Ботевград“ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nНа 19.09.2018 г. движението при пътен възел „Правец“ от км 52 до км 53 се осъществява само в активната лента поради ремонт на осветителната инсталация в изпреварващата лента. Шофьорите да се движат с повишено внимание, спазвайки пътната сигнализация. \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Шофьорите да се движат с повишено внимание, спазвайки пътната сигнализация. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДо 30.09.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч.  Въведени ограничения по основните пътни направления: \r\n Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: до 19.09.2018 г. за времевия интервал от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nДвижението на МПС в двете посоки на път I-5 вр. Шипка - гр Шипка от км 155+114 до км 183+100 се ограничава поради провеждане на автомобилно състезание ,,Шипка - Дамасцена 2018'' за времето от 09:30 ч до 19:30 ч на 22.09.2018 г /събота/ и от 07:30 ч до 17:30 ч на 23.09.2018 г /неделя/. Движението на МПС се пренасочва в двете посоки по път II-55 през проход на Републиката. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Движението по път III-514 Велико Търново – Горна Оряховица от км 49+610 до км 49+730 е ограничено поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци. Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът ІІІ-401: Движението по път III-401 Микре – Ловеч в участъка Киркова – Изворче от км 6+000 до км 15+300 се осъществява с повишено внимание поради частични ремонтни дейности по настилката. Водачите да се движат със съобразена скорост. Срок до 21.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 19.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.09.19", "title": "Актуална пътна обстановка"}
{"url": "http://www.focus-news.net/news/2018/09/19/2568671/predstoyashti-mezhdunarodni-sabitiya-za-19-septemvri-agentsiya-fokus.html", "text": "В Пхенян ще се проведа среща на лидерите на Северна и Южна Корея Ким Чен-ун и Мун Дже-ин. \r\n***  Канада ще бъде домакин на среща на министрите на околната среда на страните от Г-7. \r\n***  Продължава Международният икономически форум в Китай, известен като „Летния Давос“. \r\n***  Германският министър на отбраната Урсула фон дер Лайен пристига на посещение в Македония. \r\n***  Министърът на външните работи на ФРГ Хайко Маас пристига на посещение в Гърция. \r\n***  Започва делото срещу турския писател и опозиционен политик Ерен Ердем, обвинен от Анкара за терористична дейност.  \r\n***  Конституционният съд на Македония ще разгледа искането на партията „Левица“ за обявяване на референдума за името за противоконституционен. \r\n***  Европейският комисар по миграцията Димитрис Аврамопулос ще разговаря с министър-председателя на Гърция Алексис Ципрас за проблема с нарастването на броя на търсещите убежище. \r\n***  Мексико почита паметта на загиналите при земетресенията от 2017 г. и 1985 г.  \r\n***  На фона на дипломатическата криза между Москва и Атина министърът на външните работи на Руската федерация Сергей Лавров ще участва заедно с гръцкия посланик в страната в церемония по откриването на изложба.  \r\n***", "date": "2018.09.19", "title": "Предстоящи международни събития за  19 септември  (Агенция \"Фокус\")"}
{"url": "http://www.focus-news.net/news/2018/09/19/2568662/reuters-nikolas-maduro-zayavi-che-mozhe-i-da-ne-prisastva-na-sabranieto-na-oon-po-saobrazheniya-za-sigurnostta.html", "text": "Президентът на Венецуела Николас Мадуро заяви, че в момента обмисля дали да присъства на Общото събрание на ООН в Ню Йорк тази седмица, посочвайки съображения за сигурността, предава   Reuters. \r\n„Знаете, че съм им под мерника. Искам да отида в Ню Йорк, но трябва да се погрижа за сигурността си“, заяви Мадуро, без да уточни кой му готви покушение. По-рано по време на пресконференция президентът заяви, е бивши офицери от венецуелската армия готвят преврат срещу него с помощта на САЩ. \r\nПрез август два безпилотни летателни апарата се взривиха по време на митинг с негово участие в Каракас, ранявайки седем войника и довели до ареста на повече от 10 заподозрени, сред които и военни.   Виктор Турмаков", "date": "2018.09.19", "title": "Reuters: Николас Мадуро заяви, че може и да не присъства на събранието на ООН по съображения за сигурността"}
{"url": "http://www.focus-news.net/news/2018/09/19/2568672/nimh-shte-bade-slanchevo-s-maksimalni-temperaturi-mezhdu-24-i-29.html", "text": "Днес ще бъде слънчево, след обяд над планинските райони с незначителна купеста облачност. Ще духа слаб, в източните райони до умерен вятър от изток-североизток. Максималните температури ще бъдат между 24° и 29°. Това съобщи за  Агенция „Фокус”  дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Атмосферното налягане е и ще се задържи малко по-високо от средното за септември. \r\nНад Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала. \r\nНад планините ще бъде предимно слънчево. Ще духа слаб до умерен вятър от изток-североизток. Максимална температура на височина 1200 метра около 18°, на 2000 метра – около 11°.", "date": "2018.09.19", "title": "НИМХ: Ще бъде слънчево с максимални температури между 24° и 29°"}
{"url": "http://www.focus-news.net/news/2018/09/19/2568673/vitseprezidentat-iliyana-yotova-shte-se-sreshtne-s-prezidenta-na-slovashkata-republika-andrey-kiska.html", "text": "Вицепрезидентът Илияна Йотова ще се срещне с президента на Словашката република Андрей Киска в рамките на официалното си посещение в страната. Това съобщиха от прессекретариата на държавния глава. Днес са планирани срещи на вицепрезидента с президента на Словашката република Андрей Киска, с министъра на образованието, науката и спорта Мартина Лубийова и със заместник-кмета на Братислава Людмила Фаркашовска с ресор образование, отговаряща за Българското средно училище „Христо Ботев“ в Братислава.", "date": "2018.09.19", "title": "Вицепрезидентът Илияна Йотова ще се срещне с президента на Словашката република Андрей Киска"}
{"url": "http://www.focus-news.net/news/2018/09/19/2568676/mezhdunarodna-prakticheska-konferentsiya-za-vazmozhnostite-za-razvitie-na-publichno-chastnoto-partnyorstvo-shte-se-provede-v-rezidentsiya-boyana.html", "text": "Днес и утре (20 септември) в Резиденция „Бояна“, дом №2, Министерството на регионалното развитие и благоустройството (МРРБ) организира Международна практическа конференция – уъркшоп на тема „Възможности и перспективи за развитие на публично-частното партньорство“. Това съобщиха от пресцентъра на  МРРБ . Конференцията ще бъде официално открита от заместник-министър Валентин Йовев. В събитието ще се включат представители на Business Advisory Board към Икономическата комисия за Европа на ООН. Целта на конференцията е да се представи международния опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.  \r\nДнес конференцията ще започне в 13.30 часа. За участие в първия ден на събитието са поканени министри, представители на комисии в Народното събрание, на Агенция „Пътна инфраструктура“, НСОРБ и кметът на София Йорданка Фандъкова. \r\nНа 20 септември ще се проведе втората част на конференцията – уъркшоп по основни въпроси, свързани с публично-частното партньорство в областта на ВиК и пътната инфраструктура. Началото ще бъде от 10.00 часа. Във втория ден на събитието ще се включат представители на работодателски и браншови организации, на Столична община, асоциации и неправителствени организации в областта на ВиК и пътната инфраструктура, финансови и образователни институции.", "date": "2018.09.19", "title": "Международна практическа конференция за възможностите за развитие на публично-частното партньорство ще се проведе в Резиденция „Бояна“"}
{"url": "http://www.focus-news.net/news/2018/09/19/2568674/voice-of-america-makedoniya-dzhordzh-bush-prizova-grazhdanite-na-makedoniya-da-glasuvat-na-referenduma-za-imeto.html", "text": "Бившият президент на САЩ Джордж У. Буш заяви в отворено писмо до населението на Македония, че още от първите дни на независимостта на балканската страна Вашингтон е техен пръв приятел, предава    Voice of America   в своята македонска редакция. \r\n„Американският народ се възхищава на мирната ви светлина от пепелта на Югославия. Уважаваме смелостта ви да поддържаме демократичните ценности и свободните институции. И ние подкрепяме вашия стремеж да постигнем напредък и сигурност в Европа, която е цялостна, свободна и живее в мир“, пише Буш. \r\nТой подчерта, че като президент на САЩ е имал честта да подкрепи президента Трайковски през 2001, когато той откъснал Македония от ръба на гражданската война в посока на общество на  мултиетническото разбирателство и върховенство на закона. \r\n„И бях горд, когато Съединените щати признаха Република Македония под конституционното й име през 2004 г.“, допълни Буш. \r\nТой смята, че Договорът от Преспа, сега преди неговата ратификация, е смел и честен компромис, който ще постави Македония по пътя към членство в Европейския съюз и НАТО, и ще гарантира светло бъдеще. \r\n\"Призовавам всички граждани на Македония да участват във вземането на това историческо решение и да гласуват на национален референдум в края на този месец. След десетилетие на препятствия, сега имате силата да напишете една нова и по-надеждна история за вас, за децата си, за съседите си и за страната си \", пише  Буш в писмото, подчертавайки, че очаква с нетърпение деня, когато САЩ гордо ще посрещне  Република Северна Македония като най-новият съюзник и 30-ти член на НАТО.  Виктор Турмаков", "date": "2018.09.19", "title": "Voice of America (Македония): Джордж Буш призова гражданите на македония да гласуват на референдума за името"}
{"url": "http://www.focus-news.net/news/2018/09/19/2568664/sport-galatasaray-pobedi-lokomotiv-moskva-v-mach-ot-grupa-d-na-shampionskata-liga.html", "text": "Галатасарай победи като домакин  Локомотив Москва с 3:0 в мач от група Д на Шампионската лига. \r\nНа стадион „Али Сами“ в Истанбул точни бяха Гари Мендеш Родригеш в 9 мин, Ерен Дердийок в 67 мин и Селчук Инан в 94 минута. \r\nВ другия мач от групата Шалке и Порту завършиха наравно 1:1. Домакините откриха резултата на стадион „Велтинс Арена“ в град Хелзенкирхен с попадение на Брел Емборо в 64 мин, но бяха изравнени в 75 минута от Отавиу.  Виктор Турмаков", "date": "2018.09.19", "title": "Спорт: Галатасарай победи Локомотив Москва в мач от група Д на Шампионската лига"}
{"url": "http://www.focus-news.net/news/2018/09/19/2568678/ochakva-se-pravitelstvoto-da-otpusne-dopalnitelni-sredstva-za-izgrazhdaneto-na-9-kilometrova-otsechka-ot-avtomagistrala-hemus.html", "text": "Очаква се правителството да отпусне допълнителни средства за изграждането на 9-километрова отсечка от автомагистрала „Хемус“ - от Ябланица до пътен възел Боаза (от км 78+500 до км 87+800). Това предвижда  програмата за работата на кабинета  по време на седмичното правителствено заседание. Дневният ред на министрите предвижда и обсъждането на промени в Закона за приватизация и следприватизационен контрол, както и избора на председател на Управителния съвет на Националния доверителен екофонд. Очаква се да бъде и приета и наредба за задължителното застраховане на лицата, упражняващи медицинска професия.", "date": "2018.09.19", "title": "Очаква се правителството да отпусне допълнителни средства за изграждането на 9-километрова отсечка от автомагистрала „Хемус“"}
{"url": "http://www.focus-news.net/news/2018/09/19/2568679/sport-livarpul-pobedi-pari-sen-zharmen-v-mach-ot-grupa-s-na-shampionskata-liga.html", "text": "Ливърпул победи Пари Сен Жармен като домакин с 3:2 в мач от група А на Шампионската лига. \r\nЗа домакините на стадион „Анфийлд“ отбелязаха Даниел Старидж  в 30 мин, Джеймс Милнър в 36 минута и Роберту Фирмину в 90 мин. За ПСЖ точни бяха  Тома Мение и Килиан Мбапе съответно в 40 и 83 мин. \r\nВ другия мач от групата Црвена Звезда и Наполи завършиха наравно 0:0 на стадион „Райко Митич“ в Белград.  Виктор Турмаков", "date": "2018.09.19", "title": "Спорт: Ливърпул победи Пари Сен Жармен в мач от група С на Шампионската лига"}
{"url": "http://www.focus-news.net/news/2018/09/19/2568683/savetat-za-razvitie-pri-ministerskiya-savet-shte-obsadi-programata-za-upravlenie-na-pravitelstvoto-za-perioda-2017-2021-g.html", "text": "Съветът за развитие при Министерския съвет ще проведе заседание днес след редовното заседание на кабинета. Това съобщиха от  правителствената информационна служба . Ще бъде обсъдено изпълнението на Програмата за управление на правителството на Република България за периода 2017 – 2021 към 1 септември 2018 г.  \r\nСъветът ще разгледа и изпълнението на Националната програма за развитие България 2020 и ще обсъди организацията на работата във връзка с разработването на проект на Национална програма за развитие България 2030.  \r\nНа заседанието на Съвета за развитие са поканени и представители на коалиционните партньори.", "date": "2018.09.19", "title": "Съветът за развитие при Министерския съвет ще обсъди Програмата за управление на правителството за периода 2017 – 2021 г."}
{"url": "http://www.focus-news.net/news/2018/09/19/2568677/tass-severna-koreya-shte-zakrie-yadreniya-si-reaktor-v-yonben.html", "text": "КНДР се е съгласила да закрие своя експериментален ядрен реактор в ядрения център „Йонбен“ в провинция Пхенян-Пукто. Това бе съобщено от президента на Южна Корея Мун Джей-ин по време на пресконференция в Пхенян след срещата си с лидера на Северна Корея  Ким Чен-ун, предава   ТАСС. \r\n„Северна Корея даде съгласие напълно да прекрати работата на ядрения си реактор в Йонбен“. \r\nВ центъра Йонбен е разположен завод за обогатяване на уран и реактор с мощ 5 МВт, построен през 1986 г. Според експертите за една година в него могат да се извлекат достатъчно материали за изготвянето на няколко ядрени заряда.  Виктор Турмаков", "date": "2018.09.19", "title": "ТАСС: Северна Корея ще закрие ядрения си реактор в Йонбен"}
{"url": "http://www.focus-news.net/news/2018/09/19/2568680/denyat-19-septemvri-v-balgarskata-istoriya.html", "text": "През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1944 г. се провежда Учредително събрание на Съюза на художниците в България. През 1918 год. в хода на Първата световна война след двудневни ожесточени боеве 9-а пехотна Плевенска дивизия с командир ген. Владимир Вазов спира настъплението на англичаните при Дойран. На 19 септември са родени: режисьорът Дочо Боджаков, генерал Тодор Митов, Дочо Боджаков - театрален и филмов режисьор. На тази дата умират: живописецът Ненко Балкански, изкуствоведът Александър Обретенов. \r\n2006 г. \r\nДве момичета загиват при срутване на сграда в центъра на София. Сградата на улица “Алабин” 39 рухва малко след 18.00 часа. Момичетата загиват на място, след като автомобилът им \"Пежо\" е затрупан и размазан напълно. Сградата е частна собственост, а причина за срутването е ремонтът извършван в нея. \r\n2006 г. \r\nПарламентът на немската общност в Белгия ратифицира Договора за присъединяване на Република България и Румъния към Европейския съюз с пълно мнозинство. \r\n2002 г. \r\nПрезидентът Георги Първанов, придружаван от многобройна делегация от депутати, бизнесмени и културни дейци, е на посещение в Русия по покана на руския президент Владимир Путин. Първанов се среща с президента Владимир Путин, с руския патриарх Алексий II и представители на висшата администрация. \r\n1994 г. \r\nПрезидентът Желю Желев възлага проучвателен мандат за съставяне на ново правителство на СДС. Д-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на Софийския университет “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика. През 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания. \r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. \r\nПрез декември 1989 г. влиза като депутат в 7-то Велико народно събрание /ВНС/. На 1 август 1990 г. е избран от ВНС за председател - президент на Република България. \r\nПрез януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. \r\nПрез есента на 1996 г. д-р Желю Желев губи предварителните избори за президент. \r\nНа парламентарните избори през април 1997 г. се явява неуспешно със създадената от него партия Либерална алтернатива. \r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. \r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.). \r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). \r\nТой е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.). \r\nЗаедно с това Д-р Желев е удостоен с най-високите държавни отличия на Франция, Испания, Португалия и Венецуела. Той е почетен член е на Ротъри клуб - Ню Йорк. \r\n1970 г. \r\nВъв Варна приключва Седмият световен конгрес по социология. Организиран е от Българската социологическа асоциация. В конгресът участват около 3200 социолози от 14 страни. Представени са над 1040 доклада. \r\n1966 г. \r\nУстановени са дипломатически отношения с Република Ливан. \r\nДипломатическите отношения между България и Ливан са установени на 19 септември 1966 година. България открива свое посолство в Бейрут през 1967 г., Ливан в София – през 1983 г. \r\n1966 г. \r\nСъстои се посещение в България на генералния секретар на ЦК на КПСС Леонид Брежнев и секретаря на ЦК на КПСС Юрий Андропов. \r\n1964 г. \r\nПриключва официалното посещение в България на Валтер Улбрихт - първи секретар на ЦК на ГЕСП и председател на Държавния съвет на ГДР. \r\nВалтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.); от 1923 е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на II световна война живее в СССР, участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.), генерален-секретар от 1950 г. до 1953 г., през 1953-1971 г. - първи секретар на ЦК на ГЕСП, а от 1971 г. е председател на ГЕСП. През 1955-1960 е първи заместник-председател на Министерския съвет; от 1960 г е председател на Държавния съвет на ГДР.Умира на 1 август 1973 г. в Берлин. \r\n1944 г. \r\nПровежда се учредително събрание на Съюза на художниците в България. \r\nПрез 1893 г. е основано първото професионално сдружение на художници, наречено “Дружество за поддържане на изкуството в България”. По-късно се появяват още няколко подобни организации, които през 1932 г. се обединяват в Съюз на дружествата на художниците в България, преименуван през 1944 г. на Съюз на художниците в България / от 1953 г. - Съюз на българските художници/. Съюзът на българските художници е творческо сдружение с идеална цел. Неговите ръководни органи са: Общо събрание, Управителен съвет, Оперативно бюро и Председател. \r\n1930 г. \r\nВ София е открит 5-ти събор на руските учени зад граница. Съборът е организиран от Славянското благотворително дружество и дружество \"Славянска беседа\". \r\n1928 г. \r\nОсновано е прокомунистическо добруджанско студентско дружество \"Роден край\" с председател Асен Панев. \r\n1924 г. \r\nТатарбунарското въстание в българските райони на Бесарабия срещу румънския режим, организирано от Коминтерна е жестоко потушено от румънската армия. През 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи. След като през 1878 г. Южна Бесарабия отново е включена в състава на Руската империя в Бесарабия се засилват процесите на русификация. За това спомага и преселването в Княжество България на голяма част от местните български интелектуалци, които се включват активно в изграждането на българската държава. Извоюваните от българите по време на молдовското (румънското) управление права в областта на образованието и културата са премахнати. Болградската гимназия изцяло придобива облик на руско учебно заведение. \r\nСлед 1918 г. и краха на Руската империя Румъния завладява Бесарабия. За разлика от предишното румънско управление всички културни-просветни права на българите са изцяло отнети. Това води дори до случаи на въоръжена съпротива от страна на българите. През 1924 г. избухва т.нар. Татарбунарско въстание, потушено с кръв от страна на румънските власти. Междувременно, се засилват тенденциите на откъсване от българите на гагаузите, които до този момент се приемат за говорещи на турски език българи. \r\n1919 г. \r\nПроектодоговорът за мир, изготвен на Парижката мирна конференция след края на Първата световна война, е връчен официално на България с право на отговор в рамките от 25 дни. През септември и октомври се организират протестни акции в цялата страна. На 16 октомври започва разглеждането му в Народното събрание. Прието е мотивирано възражение от три ноти. \r\n1918 г. \r\nВ хода на Първата световна война след двудневни ожесточени боеве 9-а пехотна плевенска дивизия с командир ген. Владимир Вазов спира настъплението на англичаните при Дойран. Владимир Минчов Вазов е български офицер, генерал-лейтенант. Брат на Иван Вазов. Роден е Сопот на 14 май 1868 г. През Първа световна война като командир на 5-та артилерийска бригада участва в преследването на французите по долината на р. Вардар (ноември 1915 г.) и е ранен при с. Милитково. Като командир на 1-ва бригада от 5-та Дунавска дивизия командва в боя при Градешница, на завоя на Черна (декември 1916 г.). Командир е на 9-та плевенска дивизия (1917 –1918 г.). Печели последното сражение на македонски фронт при Дойран; губи 20% от състава си - около 3 000 души, а англичаните - приблизително 12 000 души. Кмет е на София (1926 – 1931 г.). Умира на 20 май 1945 г. в с. Рибарица, Ловешко. \r\n1899 г. \r\nПроведени са допълнителни парламентарни избори, спечелени от Либералната партия. Постепенно възникват конфликти между либерали и народнолиберали, довели до падане на кабинета. На тази дата са родени: \r\n1956 г. \r\nРоден е Дочо Боджаков - български театрален и филмов режисьор. Един от създателите на модерното българско кино. Автор е на: \"Памет\" (1985 г.), \"Ти, който си на небето…\" (1989 г.), \"Кладенецът\" (1991 г.), \"Кръговрат\" (1993 г., тв), на театралната постановка \"Нирвана\" (1993 г.), \"Когато гръм удари\" (1995 г., тв), \"Духът на бащата\" (1997 г., тв), \"Гена, живот в роли\" (2001 г. – документален филм за Гена Димитрова), \"Старомодни бижута\" (2001 г., театрална постановка). \r\n1889 г. \r\nРоден е Чавдар Петров Мутафов - български белетрист и художествен критик, съпруг на Ф. Попова-Мутафова. Завършва гимназия в София, машинно инженерство и архитектура в Мюнхен. Представител е на формализма и експресионизма в българската художествена проза. Сътрудничи в сп. “Слънце”, “Везни”, “Златорог”; редактира литературните седмичници “Изток” (1927-1928 г.) и “Стрелец” (1929 г.). Автор е на книгите: “Марионетки” (разкази, 1920 г.), “Дилетант” (декоративен роман, 1926 г.), “Технически разкази” (1940 г.). Умира на 10 март 1954 г. в София. \r\n1865 г. \r\nРоден е Тодор Зафиров Митов - български офицер, генерал-майор (1915 г.). Завършва Военното училище в София (1885 г.) и Генералщабната академия в Белгия (1896 г.). По време на Сръбско-българската война (1885 г.) е командир на 4-та рота от 2-ра пехотен Струмски полк. Сражава се при Брезник и Пирот. Старши адютант е в 1-ва пехотна дивизия (1899 г.), началник-щаб на 1-ва бригада от 2-ра пехотна Тракийска дивизия и началник-щаб на 3-та пехотна дивизия (1906 г.). На 15 октомври 1908 г. е произведен в чин полковник. Служи като командир на 9-та пехотен Пловдивски полк (1909 г.) и началник на Военното училище (1911 г.). През Балканската война (1912-1913 г.) командва 1-ва бригада от 7-ма пехотна Рилска дивизия и участва в боевете при Булаир. По време на Междусъюзническата война (1913 г.) воюва със сърбите при Кочани, Струмица и Калиманци. След войната е начело на 1-ва бригада от 6-та пехотна дивизия (1914 г.), ръководи отдел “Военноучебни заведения” (1915 г.). През Първа световна война е начело на 8-та пехотна Тунджанска дивизия в състава на Първа армия, воюва на Македонския фронт при Скопие, Битоля, Охрид и завоя на р. Черна. Излиза в запаса през 1916 г. На тази дата умират: \r\n1990 г. \r\nУмира изкуствоведът Александър Обретенов (1903 - 1990). Роден е на 22 август 1903 г. в Провадия. Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и е преподавател по марксистко-ленинска естетика във ВИТИЗ и Висшия инженерно-строителен институт. Председател е на Камарата на народната култура и заместник-главен редактор на в. \"Работническо дело\" (1945-1948 г.). Доцент е по научна философия от 1947 г. Редовен професор е (1952-1966 г.) в Държавната политехника (ВИАС). Основател и главен редактор е на в. \"Народна култура\" (1957 г.). От 1959 г. е директор и създател на Института за изкуствознание при БАН. Член-кореспондент е на БАН (1961 г.). Секретар е на Съюза на българските художници (1959-1963). Създател и пръв главен редактор е на сп. \"Проблеми на изкуството\", сп. \"Архитектура\". Член е на ЦК на БКП. В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Негови са творбите: \"Борба за социално изкуство\" (1950 г.), \"Пролетарски патриотизъм и интернационализъм\" (1950 г.), \"Изкуство и съвременност\" (1960 г.), \"Културната революция в България\" (1968 г.), \"За социалното изкуство и социалната култура\" (1973 г.), \"Социалната функция на архитектурата\" (1978 г.), \"Сборник статии\" (1984 г.) и др. \r\n1977 г. \r\nУмира живописецът Ненко Балкански (1907 - 1977). Роден е на 2 април 1907 г. в Казанлък. Завършва Художествената академия в София, специализира в Париж и Мюнхен (1939 - 1940). От 1947 г. е преподавател в Художествената академия в София (професор от 1959 г.). Автор е на фигурални композиции, пейзажи, натюрморти, портрети. Творби: \"Портрет на жената на художника - Дора Балканска\" (1933), \"Семейство\" (1936), \"Автопортрет\" (1938), \"Портрет на Митко (сина на художника)\" (1941), \"Ятачка\" (1945), \"Г. Димитров в затвора през 1918 г.\" (1950), \"Портрет на Д. П. Иванов-Арсениев\" (1950), \"Портрет на Валеска\" (1957), \"Домакиня\" (1957), \"Автопортрет\" (1967 г.) и др. Публикува монографиите \"Дечко Узунов\" (1955), \"Мара Георгиева\" (1963); статии по проблеми на съвременното българско изкуство. Получава златен медал от изложението в Париж (1937). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.19", "title": "Денят 19 септември в българската история"}
{"url": "http://www.focus-news.net/news/2018/09/19/2568686/prof-plamen-ninov-shte-vstapi-v-dlazhnost-kato-vremenno-izpalnyavasht-dlazhnostta-direktor-na-nimh.html", "text": "Очаква се днес проф. Пламен Нинов да встъпи в длъжност като временно изпълняващ длъжността директор на Националния институт по метеорология и хидрология (НИМХ), като бъде назначен от председателя на БАН. Той бе предложен на УС на Българската академия на науките от Общото събрание на учените в НИМХ.  \r\nВчера БАН, НИМХ, Националният браншов синдикат „Висше образование и наука“ – КНСБ и Министерството на образованието и науката подписаха споразумение, което има за цел да осигури нормалната работа на Института до извеждането му от структурата на БАН.", "date": "2018.09.19", "title": "Проф. Пламен Нинов ще встъпи в длъжност като временно изпълняващ длъжността директор на НИМХ"}
{"url": "http://www.focus-news.net/news/2018/09/19/2568685/denyat-19-septemvri-v-svetovnata-istoriya.html", "text": "През 1951 г. е създадена Световната федерация на глухонемите. През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1946 г. при посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург. През 1900 г. френският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. През 1841 г. е завършена първата международна ЖП линия, свързала френския град Страсбург и швейцарския Базел, а през 1478 г. Леонардо да Винчи приключва работа над картината „Мона Лиза”. През 1356 година по време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. На 19 септември са родени: режисьорът Дочо Боджаков, актьорът Джеръм Айрънс, унгарският революционер Лайош Кошут. На тази дата умират: основоположникът на съвременната космонавтика Константин Циолковски, американският президент Джеймс Абрахам Гарфилд. \r\n2015 г. \r\nНовото правителство на Египет с министър-председател Шериф Исмаил полага клетва пред президента Абдел Фатах Сиси. \r\n2014 г. \r\nПървият министър на Шотландия Алекс Салмънд подава оставка. \r\n2014 г. \r\nВ Белгия са предотвратени серия от атентати готвени от ислямистите воюващи в Сирия. \r\n2013 г. \r\nПри наводнение в Мексико загиват 80 човека, а пострадалите са над милион. \r\n2012 г. \r\nФренският сатиричен ежеседмичник Charlie Hebdo публикува карикатури на пророка Мохамед на фона на вълненията в мюсюлманския свят. \r\n2006 г. \r\nВ Тайланд генерал-лейтенант Сонти Буунияратглин обявява военен режим. Под негово ръководство e извършен военен преврат, като военните установяват контрол над столицата Банкок и превземат сградите на националните телевизии и радиостанции. Въоръжени подразделения, водени от хунта, оглавявана от наскоро освободения от длъжност главнокомандващ на сухопътните сили на страната генерал-лейтенант Буунияратглин установяват контрол над ключовите сгради в тайландската столица. \r\n2005 г. \r\nЕвропейската комисия одобрява финансирането на 54 проекта за опазване на природата в 20 страни членки и страни кандидатки в рамките на програмата LIFE Nature. Проектите са в сферата на възстановяването на защитени природни райони и на тяхната флора и фауна, като те ще имат за цел да установят устойчива структура на мениджмънт, да обърнат вниманието на обществеността, както и да засилят сътрудничеството със заинтересованите страни в тази сфера. По този начин е предвидено да допринесат за създаването на мрежа от сайтове за защита на природата в ЕС, обединени под общото заглавие Natura 2000. Проектите се отнасят до следните страни: Австрия, Белгия, Дания, Финландия, Франция, Германия, Гърция, Унгария, Ирландия, Италия, Латвия, Литва, Люксембург, Холандия, Полша, Словакия, Испания, Швеция, Великобритания, Румъния. Всички тези проекти са на стойност 125,7 мил. евро, от които ЕС ще покрие 69 мил. евро. \r\n1989 г. \r\nБомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда. \r\n1985 г. \r\nПри Мексиканското земетресение загиват около 9 000 души, главно в град Мексико и са разрушени около 400 сгради. \r\n1983 г. \r\nКарибската държава Сент Китс и Невис получава независимост от Великобритания. \r\n1976 г. \r\nБоинг на турските авиолинии претърпява самолетна катастрофа, загиват 155 души. \r\n1968 г. \r\nУмира американският физик Честър Карълсън - създател на метода за ксерокопиране. \r\n1957 г. \r\nСАЩ провеждат първия си подземен ядрен опит на полигона в Невада. \r\n1955 г. \r\nАржентинският президент Хуан Перон е свален от власт от организирания в страната преврат. \r\n1951 г. \r\nСъздадена е Световната федерация на глухонемите. \r\n1946 г. \r\nПри посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург. \r\n1900 г. \r\nФренският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. Алфред Драйфус (1859-1935 г.) е френски офицер. Заподозрян е като автор на писмо, в което се съобщава на чужд агент за изпращането на тайни военни документи, той е осъден от военен съд на вечно заточение през 1894 г. и изпратен на Дяволския остров (Кайена). След застъпничеството на видни французи и главно на Емил Зола процесът на Драйфус е 2 пъти ревизиран. Оправдан е и е върнат на служба (1906 г.). \r\n1893 г. \r\nНова Зеландия става първата страна в света, която гарантира правото на глас на женския пол. \r\n1841 г. \r\nПостроена е първата международна ЖП линия, свързала френския град Страсбург и швейцарския Базел. \r\n1783 г. \r\nФранцузите - братя Монголфие правят демонстрация на първия полет на конструирания от тях балон, пълен с горещ въздух. В него поставят и трима пътници - овца, петел и гъска. На събитието присъстват кралят на Франция Луи ХVІ и съпругата му Мария Антоанета. \r\n1478 г. \r\nЛеонардо да Винчи приключва работата си над картината “Мона Лиза”. Леонардо да Винчи е италиански художник от Флорентинската школа, скулптор, архитект, учен и естествоизпитател. Съчетава разработката на новите средства на художествения език с теоретични обобщения. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. Оформя се като майстор по време на учението си при Андреа дел Верокио (1467-1472 г.). Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В някои от картините си превръща сюжета в огледало на различни човешки емоции. Разработва новаторски методи. По време на службата си при Лудовико Моро, управител на Милано от 1481-1482 г., Леонардо се проявява като военен инженер, хидротехник, организатор на придворни феерии. Повече от 10 години той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето, реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са проектът на паметника на маршал Тривулцио (1508-1512 г.) и \"Йоан Кръстител\" (около 1513-1517 г.). Като учен експериментатор и гениален художник Леонардо де Винчи остава личност-символ на епохата на Ренесанса. \r\n1356 г. \r\nПо време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. Стогодишната война се води между Англия и Франция в периода 1337 – 1453 г. Основна причина е титлата крал на Франция, за която претендира английския крал Едуард III, за земите на територията на Франция, притежание на английската корона, и за Фландрия. След победата при Креси (1346 г.) и Поатие (1356 г.) англичаните завладяват около една трета от френската територия. От 1346 г. до 1396 г. – французите си връщат тези земи, но след битката при Азенкур (1415 г.) английските войски в съюз с бургундците завладяват Северна Франция (вкл. Париж). През 1420 г. френският крал Шарл VI сключва договор, с който признава английския крал за настойник и основен претендент за френския престол. През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. Стогодишната война завършва 1453 г. с капитулацията на англичаните в Бордо, които си запазват само Кале (до 1558 г.) и островите в Ламанш. Стогодишната война нанася огромни щети на Франция. Страната преживява икономически упадък, от който са й нужни десетилетия, за да се съвземе. Хиляди са убити от глад, чума, дезинтерия и бандите, които тероризират населението. Гражданските войни и местните борби допринасят за разрухата. Наследникът на Шарл VII, Луи XI, печели от отслабването на благородничеството. Той успява да подчини благородниците и да обедини Франция под кралската власт, опирайки се на съюза си със средната класа. От руините на войната се появява нова Франция. За Англия последиците са следните: краят й като континентална сила и начало на разширението й като морска сила. На тази дата са родени: \r\n1948 г. \r\nРоден е Джеръми Айрънс - английски театрален и филмов актьор. В театъра постига успех с \"Изкусителят\" (1987 г.) и \"Зимна приказка\" (1987 г.). Участва в \"Нижински\" (1980 г.), а след това триумфира във филма \"Момичето на френския лейтенант\" (1980 г.) на К. Райс. Постига успех и в \"Куклата на капитана\" (1981 г.), \"Завръщане в Брайтсхед\" (1981 г.), \"Дивата патица\" (1984 г.). Участва в \"Една любов на Суан\" (1984 г.) на Ф. Шльондорф и в \"Обрат на съдбата\" (1990 г.) на Б. Шродер (\"Оскар\" г.) ,\"Близнаците\" (1988 г.), \"Хор на неодобрение\" (1989 г.) на М. Уинър, \"Кафка\" (1991 г.) на С. Содърбърг, \"Мадам Бътерфлай\" (1993 г.) на Д. Кроненберг. Партнира на Р. де Ниро в \"Мисията\" (1986 г.) на Р. Джо. Играе в \"Къщата на духовете\" (1993 г.) на Б. Аугуст. \"Катастрофа\" (1992 г.), \"Блатиста земя\" (1992 г.), \"Умирай трудно 3” (1995 г.), \"Открадната красота\" (1996 г.), \"Лолита\" (1997 г.), \"Китайска кутия\" (1998 г.), \"Тъмници и дракони\" (2000 г.), \"Longitude\" (2000 г.), \"Нощта на игуаната\" (2001 г.), \"Калас завинаги\" (2002 г.), \"Машината на времето\" (2002 г.), \"И сега, дами и господа!\" (2002 г.), \"Disgrace\" (2003 г.). \r\n1926 г. \r\nРоден е Леонид Калашников - руски оператор. Завършва ВГИК през 1958 г., от 1964 г. е в “Мосфилм”. Снима “Ана Каренина” (1968 г.), “Егор Буличов и другите” (1973 г.), “Последната жертва” (1976 г.), “Степ” (1977 г.), “Валентина” (1981 г.), “Луди пари” (1982 г.), “Васа” (1983 г.), “Послеслов” (1983 г.). Снима и в копродукции - “Червената палатка” (1969 г.) и др. \r\n1922 г. \r\nРоден е чешкият лекоатлет Емил Затопек. Носител е на пет златни олимпийски медала. Три от тях спечелва на Олимпиадата през 1952 г. като побеждава в бяганията на 5000 метра, на 10 000 метра и в маратона. \r\n1911 г. \r\nРоден е английският писател Уилям Голдинг (1911 - 1993). Носител на Нобелова награда за литература през 1983 г. Най-известно произведение \"Повелителят на мухите\". \r\n1882 г. \r\nРоден е Йон Агърбичану - румънски писател, академик. Той е теолог по образование. Автор е на романи, в които утвърждава християнския морал - \"Законът на тялото\" (1912 г.), \"Законът на разума\" (1927 г.), \"Победа\". Стига до големи социални обобщения в романа \"Архангели\" (1914 г.), в \"Сектанти\" (1938 г.) разкрива политическите нрави на обществото. Умира на 28 май 1963 г. в Букурещ. \r\n1871 г. \r\nРоден е Фриц Рихард Шаудин - германски протистолог. От 1894 г. работи в Зоологическия институт на Берлинския университет, където става доцент. Завежда протистологичното отделение на санитарната инспекция в Берлин (от 1904 г.). От 1906 г. работи в Института по морски и тропически болести в Хамбург, където създава отделение по протозоология. Основните му трудове са върху простите организми. Изследва спирохетите и маларийния плазмодий. Съвместно с Е. Хофман открива причинителя на сифилиса (1905 г.). Умира на 22 юни 1906 г. \r\n1802 г. \r\nРоден е Лайош Кошут - унгарски политически деец, републиканец и демократ, един от главните организатори на борбата на унгарския народ по време на революцията от 1848-1849 г. Водач на либералната опозиция от 30-те години на ХIХ в., повежда борба за освобождението на народа си от властта на Хабсбургите. Осъден е от австрийците на 4 години затвор през 1837 г. След избухването на въстанието в Пеща (1848 г.) е министър на финансите в първото унгарското правителство; оглавява Комитета за защита на родината и организира революционна армия. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран през 1867 г. Отказва да приеме дуалистичната Австро-Унгарска империя. Умира на 20 март 1894 г., Торино, Италия. \r\n866 г. \r\nРоден е Лъв VI Философ (Мъдри) - византийски император (886-912 г.). \r\nУправлява заедно с по-малкия си брат Александър (император след смъртта на Лъв, 11 май 1912 г. – 6 юни 1913 г.). Управлението на Лъв VI е период на подем за стопанството, културата и законодателството във Византия. При Лъв VI е издадена т. нар. \"Книга на епарха\", която регламентира дейността на византийските колегии (цехове) в столицата Константинопол. Императорът е автор на похвални слова, религиозни слова, поеми, филологически трактати, на тактика (ръководство за военни действия), на поемата \"Символ на лилията\", на множество \"рачета\" (стихове, които могат да се четат в обратен ред) и др. Заради енциклопедичните си интереси е наричан Мъдри и Философ. Лъв VI е съвременник на цар Симеон I. Отношенията с България са влошени по вина на Лъв VI, който по съвет на свои приближени, вещи по финансовите въпроси, премества тържището на българските стоки от Константинопол в Солун, с което ощетява българските търговци и уронва авторитета на Симеон I. Българският княз обявява война на Лъв VI Философ през 894 г. През 896 г., Симеон нахлува в Източна Тракия, където византийците са разбити. Лъв VI сключва мир с българския владетел, като се задължава да му плаща данък. През 899 г. и 904 г. е принуден да направи нови териториални отстъпки на България в районите на Солун и Драч. Умира през 912 г. в Константинопол. На тази дата умират: \r\n1935 г. \r\nУмира Константин Едуардович Циолковски - руски учен, изследовател и изобретател в областта на аеродинамиката, ракетодинамиката, теорията на самолета и дирижабъла, основоположник е на съвременната космонавтика. Роден е на 17 септември 1857 г. в с. Ижевское, Рязанска област в семейството на лесничей. След боледуване от скарлатина почти напълно загубва слуха си и не успява да завърши училище. От 14-годишна възраст учи самостоятелно. До 19-годишна възраст живее в Москва, изучава физико-математически науки в обема на средното и висшето училище. Като екстернант издържа изпити за учител (1879 г.) и е назначен за учител по аритметика и геометрия в Калужка губерния. По това време започва своите научни изследвания. Самостоятелно, без да знае за постиженията на науката, създава “Теория на газовете” (1880-1881 г.), в която излага основите на кинетичната теория на газовете. Второто му произведение от това време, “Механика на живия организъм”, получава положителен отзив от И. М. Сеченов и Циолковски е приет в Руското физико-химично дружество. След 1884 г. се занимава с 4 големи проблема: научно обосноваване на металния аеростат (дирижабъл), на обтекаемия аероплан, влаковете на въздушна възглавница и ракети за междупланетни пътешествия. Първото му публикувано произведение е “Метален управляем аеростат” (1892 г.). Предлага идеята за създаване на аероплан с метален скелет. Пръв в Русия построява аеродинамична тръба (1897 г.) и разработва методика за експериментиране с нея. През 1903 г. в своя статия обосновава възможността за използване на реактивни устройства при изследването на космическото пространство. Първи решава задачата за движението на ракета в нееднородно поле, разглежда влиянието на атмосферата върху полета на ракетата и прави редица други изчисления. Циолковски е създател на теорията за междупланетните съобщения. Предлага редица идеи, които по-късно са реализирани в ракетостроенето. Той е първият идеолог и теоретик за усвояването на космическото пространство от човека и автор на няколко научнофантастични произведения, а също така и изследвания в други области на знанието: лингвистика, геология и др. \r\n1881 г. \r\nУмира Джеймс Абрахам Гарфилд - американски общественик, политик и държавник. Роден е на 19 ноември 1831 г. в Ориндж, щат Охайо. Президент е на САЩ от Републиканската партия (1880 г.). По време на Гражданската война (1861-1865 г.) е един от командирите в армията на Съюза (Северните щати). Член е на Конгреса (от 1862 г.), лидер на републиканците. Умира от тежки рани след покушение. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.19", "title": "Денят 19 септември в световната история"}
{"url": "http://www.focus-news.net/news/2018/09/19/2568682/tass-severna-i-yuzhna-koreya-shte-sazdadat-savmesten-voenen-komitet-za-snizhavane-na-naprezhenieto.html", "text": "Северна и Южна Корея са се договорили за мерки по снижаване на военното напрежение на Корейския полуостров. Това бе съобщено по време на пресконференцията след междукорейската среща на високо равнище от президента на Южна Корея Мун Джей-ин, предава   ТАСС. \r\n„Северът и Югът се договориха да превърнат демилитаризираната зона на границата в зона на мир и разцвет“, подчерта президентът. Сред другите мерки по снижаване на напрежението той назова договореността да се създаде съвместна комисия, състояща се от представители на военното командване на двете страни. \r\nЛидерът на КНДР Ким Чен-ун на свой ред заяви, че подписването от министрите на отбраната на двете страни военно споразумение ще даде принос в ядреното разоръжаване на Корейския полуостров.   Виктор Турмаков", "date": "2018.09.19", "title": "ТАСС: Северна и Южна Корея ще създадат съвместен военен комитет за снижаване на напрежението"}
{"url": "http://www.focus-news.net/news/2018/09/19/2568689/negovo-visokopreosveshtenstvo-vrachanskiyat-mitropolit-grigoriy-navarshva-48-godini.html", "text": "На 19 септември Негово високопреосвещенство Врачанският митрополит Григорий навършва 48 години. Високопреосвещеният Врачански митрополит Григорий е роден на 19 септември 1970 г. в Ботевград. Средно образование придобива в Природоматематическата гимназия в града. През 1995 г. завършва двугодишния паралелен курс на Софийската духовна семинария „Св. Йоан Рилски“ в София. Приема монашески постриг на 17 ноември 1996 г. в Хаджидимовския манастир „Св. Георги“ от блаженопочиналия и приснопаметен Неврокопски митрополит Натанаил, който му дава и името за монашеското му житие – Григорий. \r\nНа следващия ден е ръкоположен за йеродякон, а през следващата година – за йеромонах. Заради монашеското послушание и усърдие е възведен в архимандритско достойнство на 21 декември 1998 г. През 1999 г. се дипломира в богословския факултет на Атинския университет „Каподистрия“. \r\nС благословението на неговия духовен старец Неврокопския митрополит Натанаил и в съгласие с блаженопочиналия и приснопаметен Български патриарх Максим, архимандрит Григорий преминава на послушание в Софийска епархия. На 1 ноември 2007 г. е назначен за протосингел на Софийска митрополия. \r\nБългарският патриарх и Софийски митрополит Максим, оценявайки качествата на архимандрит Григорий го предлага за свой втори викарий. Св. Синод на Българската православна църква уважава желанието на Българския патриарх като Софийски митрополит, признава качествата на архимандрит Григорий и взима решение за епископско ръкоположение на архимандрит Григорий с титлата \"Браницки\". \r\nНа 29 октомври 2010 г., в съборния храм на светата Троянска обител \"Успение Богородично\", когато се отбеляза и 96-годишнината на патриарха, се извършва хиротонията на Браницки епископ Григорий от Неврокопския митрополит Натанаил. \r\nПрез 2011 г. Св. Синод взима решение да назначи Браницкия епископ Григорий за игумен на Троянската света обител. \r\nНа този пост престоява до момента, в който новият Български патриарх и Софийски митрополит Неофит го припозна като достоен за свой викарен епископ за Софийска епархия. \r\nНа 5 март 2017 г. епархийските избиратели от Врачанска епархия го издигат за кандидат за Врачански митрополит. \r\nНа 12 март 2017 г. след провеждането на канонически избор в Синодалния параклис \"Св. цар Борис-Михаил\" в София Св. Синод на Българската пправославна църква с пълно единодушие го избира и утвърждава за Врачански митрополит \r\nДядо Григорий е един от монасите на образцовата Хаджидимовска монашеска школа, дала едни от най-качествените млади духовници на Българската православна църква. Като такъв  беше избран за Врачански митрополит На многая лета!  \r\nНикола ПЕТКОВ", "date": "2018.09.19", "title": "Негово високопреосвещенство Врачанският митрополит Григорий навършва 48 години"}
{"url": "http://www.focus-news.net/news/2018/09/19/2568690/radio-svobodna-evropa-makedoniya-ks-na-makedoniya-shte-se-proiznese-po-zhalbata-za-protivokonstitutsionnost-na-referenduma-za-imeto.html", "text": "Конституционният съд на Македония ще се произнесе по жалбата на партията „Левица“, според която обявяването на референдума за името противоречи на Основния закон на страната, предава   Радио „Свободна Европа“  в местната си редакция.  \r\nЗа „Левица“ решението на парламента да се проведе референдум противоречи на Конституцията на Република Македония, на Закона за референдума и на Кодекса на Венецианската комисия за добри референдумни практики. \r\nГражданите на югозападната ни съседка ще гласуват на 30 септември.  Тереза Герова", "date": "2018.09.19", "title": "Радио „Свободна Европа“ (Македония): КС на Македония ще се произнесе по жалбата за противоконституционност на референдума за името"}
{"url": "http://www.focus-news.net/news/2018/09/19/2568692/nkzhi-dispecherskiyat-tsentar-za-upravlenie-na-trafika-v-plovdiv-shte-provede-dni-na-otvorenite-vrati-za-uchenitsi-po-povod-sedmitsata-na-mobilnostta.html", "text": "Днес и утре (20 септември) Национална компания „Железопътна инфраструктура” (НКЖИ), съвместно с Община Пловдив, организира Дни на отворени врати за ученици и преподаватели в „Музея по железопътен моделизъм” и Центъра за управление на трафика на бул. „Македония“ 2 в град Пловдив. Това съобщиха от пресцентъра на  НКЖИ . \r\nГлавният диспечерски център обхваща център за визуализация, супервизия и контрол на движението и на съоръженията по осигурителната техника за жп линията Пловдив – Свиленград. Учениците ще могат да се запознаят в реално време с работата на влаковите диспечери, управлението на влаковете, историята на железницата, както и възможностите за придвижване с най-екологичния вид транспорт. \r\nИнициативата е част от международната кампания „Европейска седмица на мобилността“, която се провежда в периода 16 - 22 септември. Целта на събитието е да се акцентира върху огромната нужда от намаляване на вредните емисии и използването на екологични превозни средства.  \r\nМотото на тазгодишното издание е „Комбинирай, движи се!“. Чрез кампанията се използва възможността да се промотира споделената мобилност за придвижване, начините за подобряване качеството на въздуха и шумовото замърсяване, които са фактори за по-доброто качество на живот в града.", "date": "2018.09.19", "title": "НКЖИ: Диспечерският център за управление на трафика в Пловдив ще проведе Дни на отворените врати за ученици по повод Седмицата на мобилността"}
{"url": "http://www.focus-news.net/news/2018/09/19/2568681/rozhenskiyat-manastir-e-bil-obran.html", "text": "Неизвестни лица са извършили тази вечер грабеж в Роженския манастир \"Рождество Богородично\", предава  БНР.  Нападателите са били маскирани и въоръжени. Те завързали свещеника и отнесли със себе си налични пари и вероятно църковни предмети. Крадците се издирват.", "date": "2018.09.19", "title": "Роженският манастир е бил обран"}
{"url": "http://www.focus-news.net/news/2018/09/19/2568693/navarshi-se-edna-godina-ot-konchinata-na-prisnopametniya-vidinski-mitropolit-dometian.html", "text": "Навърши се една година от кончината на приснопаметния Видински митрополит Дометиан. По този повод в храма подворие на Светейшия патриарх Московски и цяла Русия в България - храм „Св. Николай Мирликийски Чудотворец“ (Руската църква), бе отслужена панихида, предаде репортер на  Агенция „Фокус“ . Заупокойната богослужба, с благословението на Негово светейшество Българския патриарх и Софийски митрополит Неофит, оглави Негово преосвещенство Белоградчишкият епископ Поликарп - викарий на Софийския митрополит. Той бе в съслужение с Негово високопреподобие архимандрит Василий - протосингел на Софийска епархия, йеромонах Зотик - секратар на Рускато подворие и др. духовници. Панихидата събра много приятели на Дядо Дометиан, дошли да почетат неговата памат. \r\nНикола ПЕТКОВ", "date": "2018.09.19", "title": "Навърши се една година от кончината на приснопаметния Видински митрополит Дометиан"}
{"url": "http://www.focus-news.net/news/2018/09/19/2568687/za-treta-poredna-godina-se-provezhda-initsiativata-evropeyski-den-bez-zaginali-na-patya.html", "text": "За трета поредна година по инициатива на Европейската мрежа на службите на пътна полиция - ТИСПОЛ, в рамките на Европейската седмица на мобилността, сред страните-членки на мрежата и нейните партньори се осъществява проектът EDWARD (European Day Without A Road Death) - Европейски ден без загинали на пътя, съобщават от  Главна дирекция \"Национална полиция\".  Проектът е подкрепен от Европейската комисия, като през 2018 г. е планирано операцията да се проведе на 19 септември, а целта е в този ден да няма загинали при пътни инциденти. Мотото на операцията за Република България за 2018 г. е „Безопасни мобилни комбинации за живот\" и е в контекста на темата на Европейската седмица на мобилността (16-22 септември 2018 г.) \"Мултимодалност\" с мото \"Комбинирай, движи се!\" За постигането на целта на 19 септември да няма загинали по пътищата на страната ни, е необходимо да се създаде организация за успешното провеждане на операцията. По покана на Министерството на вътрешните работи в EDWARD ще се включат държавни и неправителствени органи, областните управители в Република България, Националното сдружение на общините в Република България, общини, детски градини, училища, автошколи, спортни клубове, представители на различни професионални браншове, застрахователи и други организации с отношение към безопасността на движението по пътищата. От Министерството на вътрешните работи е планирано да се засилят информираността и контролната дейност, а така също в максимална степен да бъде подпомогната безопасността на всички участници в движението по пътищата.  \r\nОт ГДНП призовават всички заедно ще бъдем отговорни към себе си и към останалите участници в движението по пътищата, за да постигнем общата цел и да няма загинали при пътни инциденти.", "date": "2018.09.19", "title": "За трета поредна година се провежда инициативата Европейски ден без загинали на пътя"}
{"url": "http://www.focus-news.net/news/2018/09/19/2568694/bchk-organizira-praznik-v-yuzhniya-park-posveten-na-evropeyskiya-den-bez-zhertvi-ot-katastrofi-i-svetovniya-den-na-mira.html", "text": "По повод Световния ден на мира и Европейския ден без жертви от катастрофи, Българският червен кръст организира празник в Южния парк (Голямата поляна) днес от 10.00 часа. Това съобщиха от пресцентъра на  БЧК . По инициатива на младежите – доброволци, от Столичната червенокръстка организация, под мотото „Заедно за мира“, за пета поредна година над 500 деца в предучилищна и начална училищна възраст от столичните училища ще покажат своите умения в различни занимателни игри, арт работилници и демонстрации по първа долекарска помощ.  \r\n19 септември е обявен и за Европейски ден без загинали на пътя и водещите инициативи ще бъдат свързани с безопасното поведение на улицата, със спазването на пътните знаци и правилата за движение от децата. Малчуганите ще имат възможност да се срещнат и да разговарят с представители на Пътна полиция, на Спешна помощ, на Пожарна безопасност и да разгледат автомобил за мисии на Военномедицинската академия.", "date": "2018.09.19", "title": "БЧК организира празник в Южния парк, посветен на Европейския ден без жертви от катастрофи и Световния ден на мира"}
{"url": "http://www.focus-news.net/news/2018/09/19/2568695/gabrovo-remontni-deynosti-tekat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението е натоварено. Времето е ясно и слънчево, без мъгли и намален видимост. В едната лента се пренасочва трафикът в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е прохода Щипка, но остава в сила забраната за товарни автомобили над 12 тона. \r\nЛуиза ТРАНЧЕВА", "date": "2018.09.19", "title": "Габрово: Ремонтни дейности текат по пътя между Севлиево и село Драгановци"}
{"url": "http://www.focus-news.net/news/2018/09/19/2568675/deputatite-shte-glasuvat-godishnite-dokladi-za-deynostta-na-sadilishtata-koito-otlozhiha-minalata-sedmitsa-zaradi-otsastvieto-na-predsedatelya-na-vks-lozan-panov.html", "text": "Парламентът ще гласува докладите за дейността на съдилищата през 2016 и 2017 година. Това се посочва в  проектопрограмата за работа на Народното събрание . Докладите трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС гласуването беше отложено заради отсъствието на председателя на Върховния касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства. Докладите отчитат увеличение от 13.3% на разглежданите дела от районните съдилища между 2016 и 2017 година. Има ръст и при средната натовареност на районните съдилища в областните центрове.", "date": "2018.09.19", "title": "Депутатите ще гласуват годишните доклади за дейността на съдилищата, които отложиха миналата седмица заради отсъствието на председателя на ВКС Лозан Панов"}
{"url": "http://www.focus-news.net/news/2018/09/19/2568697/sport-yasni-sa-sapernitsite-na-balgariya-za-vtorata-faza-na-svetovnoto-parvenstvo-po-voleybol-v-sofiya.html", "text": "Станаха ясни съперниците на България за втората фаза на Световното първенство по волейбол, която ще се проведе в София. Националите ни попадат в Група „G“ на втората фаза на шампионата заедно с отборите на САЩ, Иран и Канада. Всички тимове влизат в следващия етап на надпреварата с всички показатели от първия - победи, загуби, точки, геймово и точково съотношение. \r\nМачовете от Група „G“ ще се играят в периода от 21-ви до 23-ти септември. Срещите на България ще бъдат втори от дневната програма и ще започват в 20:40 часа. Точният ред и програма в групата ще станат ясни по-късно.", "date": "2018.09.19", "title": "Спорт: Ясни са съперниците на България за втората фаза на Световното първенство по волейбол в София"}
{"url": "http://www.focus-news.net/news/2018/09/19/2568699/veliko-tarnovo-ogranicheno-e-dvizhenieto-po-patya-s-stefan-stambolovo-s-obedinenie-ot-km-16-do-km-26-zaradi-remontni-deynosti.html", "text": "Започна подготовка за цялостно асфалтиране на улиците „Читалищна“ и „Михаил Кефалов“ в града, предаде репортер на  Радио „Фокус“ – Велико Търново . Шофьорите трябва да се движат с повишено внимание в отсечките. От Община Велико Търново уточниха, че старата настилка ще бъде фрезована, а дъждоприемните шахти ще бъдат повдигнати на нивото на износващия слой асфалт, който предстои да бъде положен. Трафикът в началото на работния ден е интензивен. Настилките във Велико Търново са сухи, а времето – ясно и слънчево. Полицейски служители следят за правилното протичане на движението в града. Патрули има на входовете и изходите на града. всички светофари работят нормално към този час.  \r\nДвижението по главните и второстепенни пътища в областта е интензивно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все да шофират внимателно. \r\nЛуиза ТРАНЧЕВА", "date": "2018.09.19", "title": "Велико Търново: Ограничено е движението по пътя с. Стефан Стамболово - с. Обединение от км 16 до км 26 заради ремонтни дейности"}
{"url": "http://www.focus-news.net/news/2018/09/19/2568698/burgas-zapochva-mezhdunarodniyat-festival-na-istoricheskoto-dokumentalno-kino.html", "text": "От днес до 22 септември в града ще се проведе Международният фестивал на историческото документално кино – DOCK. Това съобщиха от пресцентъра на  Общината . По този повод от 11.00 часа днес в Зала 2 на Експоцентър „Флора“ ще се проведе пресконференция, посветена на откриването и провеждането на фестивала. На нея ще присъстват зам.-кметът Йорданка Ананиева, доц. Петър Стоянович, Димитър Стоянович, Торстен Либщок, проф. Игнатовски и Марин Марчевски.  \r\nПървото издание на фестивала ще бъде в три части, които ще се състоят на три места в града. В Експо център „Флора Бургас“ ще се проведе официалната конкурсна програма, в която ще се състезават селектираните заглавия. Специалната програма, посветена на 100 години от края на Първата световна война, ще бъде в Културен център „Морско казино“, а на открита сцена „Охлюва“ в три поредни вечери ще бъдат излъчени три от най-добрите филми от световното документално кино. \r\nСпециална комисия селектира предварително филмите, които ще се оценяват от авторитетно жури на световно ниво. 9 филма са класирани за наградата на фестивала на историческото документално кино. Сред журито, което ще оценя одобрените филми, са: проф. Владимир Игнатовски – председател на журито, проф. Марин Марчевски, Мартичка Божилова, Зоран Хамович и Торстен Липсток. \r\nЕто и селекцията на филмите-финалисти: \r\n- \"Walking on water\", режисьор: Дианмарко Дагостино, Италия; \r\n- \"Шесть музыкантов на фоне городе\", режисьор: Татяна Данильонц, Русия. Този филм е носител на \"Грами\" и Световната музикална награда; \r\n- \"The Red Soul\", режисьор: Джесика Гортер, Холандия; \r\n- \"Тhe Soviet Hippies\", копродукция между Естония, Германия и Финландия, режисьор Тере Тоумисту; \r\n- \"Golden Dawn girls\" режисьор Хювърд Бустнес, Норвегия; \r\n- \"Червено, твърде червено\", режисьор Божина Панайотова, България; \r\n- \"The other side of everything\", режисьор Мила Турайлич, Сърбия, също носител на престижни награди; \r\n- \"Our new president\", режисьор Максим Поздоровкин, САЩ; \r\n- \"Жертва на пешки\" режисьор: Асен Владимиров, България.", "date": "2018.09.19", "title": "Бургас: Започва Международният фестивал на историческото документално кино"}
{"url": "http://www.focus-news.net/news/2018/09/19/2568700/pazardzhik-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Натоварено е движението по главните пътища в областта, като най-много автомобили се движат по главен път I-8 Пловдив - Пазарджик - Белово - Костенец. Това съобщи за  Радио „Фокус“ – Пазарджик  дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.19", "title": "Пазарджик: Повишена е опасността от падащи камъни в планинските райони на областта"}
{"url": "http://www.focus-news.net/news/2018/09/19/2568701/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение в кв. „Манастирски ливади“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Васил Стефанов“, комплекс „Елизиум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Стефанов“. \r\nВъв връзка с реконструкция на уличен водопровод на ул. „Половраг“, с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Половраг“ между ул. „Блазна“ и ул. „Васил  Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Половраг“ на кръстовището с ул. „Васил Левски“. \r\nВъв връзка с подмяна на хидрофорна уредба в жк. „Разсадника-Коньовица“ се налага спиране на водоподаването от 09:00 до 18:30 часа на клиентите на „Софийска вода”, живеещи в: бл. 81 и бл. 82. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 82. \r\nВъв връзка с изграждане на сградно водопроводно отклонение на ул. „Козлодуй“, жк. „Банишора“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Козлодуй\" от ул. „Софроний Врачански\" до ул. „Странджа\" и ул. „Антим I\" от бул. „Сливница\" до ул. „Козлодуй\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй\" на кръстовището с ул. „Софроний Врачански“. \r\nВъв връзка с прекъсване на уличен водопровод на ул. „Инж. Георги Белов“, кв. „Горубляне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: жк. „Експериментален“, ул. „Инж. Георги Белов“ хлебозавод „Елиаз“, „Флорина“, „Сомат“, „Загорка“, от бл. 38 до бл. 45 включително, ул. „Самоковско шосе“, ул. „Стадион“ №2  от бл. 1 до бл. 35 включително и ул. „Цветна градина“ №1, №3, №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 27 и бл. 45. \r\nВъв връзка с прекъсване на сградно водопроводно отклонение на ул. „Брегалица“, кв. „Суходол“, се налага спиране на водоподаването от 09:00 до 17:00 часа на клиентите на „Софийска вода”, живеещи в карето между: ул. „Стоичко Станиславов“, ул. „Брегалница“, ул. „Щит“, ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Брегалница“ на ъгъла с ул. „Щит“. \r\nВъв връзка с изграждане на сградно водопроводно отклонение на ул. „Антим I“, жк. „Зона Б-5-3“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пиротска“ от ул. „Антим I“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Антим I“ на кръстовището с ул. „Пиротска“. \r\nВъв връзка със строително-монтажни работи на бул. „Сименовско шосе“, кв. „Витоша“, се налага спиране на водоподаването от 10:00 до 15:00 часа на клиентите на „Софийска вода”, живеещи в района на: бул. „Симеоновско шосе“ от бул. „Г. М. Димитров“ до ул. „Асен Разцветников“, ул. „Тодор Кожухаров“, ул. „Лея Иванова“, ул. 455, ул. „Димитър Шишманов“, ул. „Професор Васил Стоин“ и посолство на Сирия. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ на кръстовището с ул. „Димитър Шишманов“. \r\nВъв връзка с подмяна на сградно водопроводно отклонение на ул. „Шарл Шампо“, кв. „Манастирски ливади“, се налага спиране на водоподаването от 10:30 до 17:30 часа на клиентите на „Софийска вода”, живеещи в района на: ул. „Шарл Шампо“ от ул. „Костенски водопад“ до ул. „Акад. Георги Наджаков“; ул. „Акад. Георги Наджаков“ и ул. „409-та“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Георги Наджаков“ на ъгъла с ул. „409-та“.   \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/19/2568702/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани, съобщиха от  пресцентъра на ГЕРБ . \r\nДнес приемни с граждани ще проведат следните общински от ГЕРБ в Общински съвет - Пловдив:  \r\nГеорги Василев - от 16.00 часа до 18.00 часа в офиса на ГЕРБ в район „Южен” на ул. „Академик Петър Динеков” №1А;  \r\nАни Лафчиева - от 17.00 часа до 18.30 часа в офиса на ГЕРБ в район „Източен” на ул. „Коста Паница” №5; \r\nЕмил Русинов - от 17.30 часа до 19.00 часа в офиса на ГЕРБ в район „Източен” на ул. „Коста Паница” №5.  \r\nНа  20 септември  общинските съветници от ГЕРБ в Пловдив ще проведат приемни с гражданите, както следва:  \r\nЯсен Михайлов - от 17.30 часа до 19.00 часа в офиса на ГЕРБ в район „Западен” на ул. „Царевец” №9; \r\nДамян Петров - от 17.30 часа до 19.00 часа в офиса на ГЕРБ в район „Западен” на ул. „Царевец” №9; \r\nПетър Попов - от 17.30 часа до 19.00 часа в офиса на ГЕРБ в район „Западен” на ул. „Царевец” №9; \r\nГошо Къчков - от 17.30 часа до 19.00 часа в офиса на ГЕРБ в район „Северен” на бул. „Марица” №91; \r\nПенчо Малинов - от 17.00 часа до 18.30 часа в офиса на ГЕРБ в район „Източен” на ул. „Коста Паница” №5; \r\n Веселин Маневски - от 16.00 часа до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.09.19", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/09/19/2568703/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху тържественото откриване на новата учебна година. 396 ученици в 18 паралелки са записани в първи клас в община Кюстендил. Броят на първокласниците е с 8 по-малко в сравнение с миналата година. Тази година не е имало мащабни ремонти в училищата, само козметични, които са приключили до 31 август, по данни на директорите на училищата. Няма проблеми с незапълнени щатни места за преподаватели на територията на община Кюстендил. За първа година превозът на учениците се организира от директорите по места, което е практика в цялата страна. Няма проблеми с извозването на учениците, защото са сключени договори с фирмите за превоз.  \r\nНа началната си страница вестникът информира и за това, че предстои фестивалът „Балканска черга” в село Шишковци. Осмото издание на фестивала ще се проведе на 22 и 23 септември. Очакванията са тази година да присъстват хиляди гости от страната и от чужбина. 80-метрова черга от зелници ще бъде подредена на станалия традиционен международен фестивал „Балканска черга“ в кюстендилското село Шишковци. Над 300 ще бъдат зелниците, които ще се подредят на една обща черга. През тези два дни ще има още много изненади. Предвидени са конкурси за най-добра домашна ракия, турнир по борба, дърпане на въже и други.  \r\nНа първата си страница изданието съобщава за участието на кюстендилци в кампанията „Да изчистим България заедно!“. Акцентът на инициативата е бил лесопарк „Хисарлъка”. Почистено е и сметището край село Слокощица. Всички детски градини и училища също са се включили в голямото почистване. \r\nВ рубриката „Репортери” изданието разказва за провелото се заседание на Областната комисия по безопасност на движението. 170 пешеходни пътеки са освежени на територията на Община Кюстендил. Освежени са 154 пешеходни пътеки от типа „Зебра”, сред които и 11 пешеходни пътеки върху изкуствени неравности. Останалите пешеходни пътеки са маркирани на кръстовища със светофарно регулиране. На всички пешеходни пътеки е поставен надписът „Погледни”. Извършено е и освежаване върху 45 изкуствени неравности, както и 11 велосипедни пътеки и пресичания. Положена е надлъжна пътна маркировка на 11 кръстовища. 39 са освежените места за паркиране на моторни превозни средства, управлявани от хора с уреждания. Положена е маркировка и на пет обществени паркинга. Направена е маркировка на автобусните отбивки. За освежаването на хоризонталната маркировка са изразходвани около 3 000 кг бяла висококачествена боя. Маркирани са повече от 3 000 кв. метра. 42 са монтираните нови пътни знаци. От началото на месец септември се извършва повторно освежаване на пешеходните пътеки около училищата и детските градини. \r\nВ рубриката „Общество” се разказва за това за основателката  на уникалното кюстендилско  Начално училище „Св. Климент Охридски“ и негов  директор 22 години, Ели Паргова, за която вече е започнал  така нареченият  заслужен отдих. Нестандартни, топли човешки думи за този неизбежен след дългия трудов  път момент  е разказала Радостина Новакова – началник  на  Регионалното управление на образованието. Да поздрави още в началото на празника дългогодишната директорка е дошъл  кметът Петър Паунов, поканени са били  и всички директори на учебните и детски заведения и на институции , с които  Началното училище е работило в творческо партньорство.", "date": "2018.09.19", "title": "Преглед на основните теми в кюстендилския печат"}
{"url": "http://www.focus-news.net/news/2018/09/19/2568705/yambol-tretata-godishnina-na-obnoveniya-bezisten-s-interaktiven-muzey-shte-bade-otbelyazana-s-traditsionniya-plener-bezistenat.html", "text": "Третата годишнина на обновения Безистен с интерактивен музей ще бъде отбелязана днес с традиционния пленер „Безистенът“, организиран от Общинско предприятие „Туризъм и култура“. Това съобщиха от пресцентъра на  Община Ямбол . \r\nПленер „Безистенът“ е включен сред събитията, посветени на Европейските дни на наследството и Европейската година на културното наследство – 2018. Културните прояви, одобрени от Министерство на културата, се провеждат под мотото „Изкуството да споделяш!“. \r\nПленерът цели както насърчаването на детския талант и креативност в областта на изобразителното изкуство, така и претворяването на визията на един от символите на Ямбол – вековният Безистен, който е единственият в България, съхранен в автентичен вид. \r\nХудожествената проява ще се проведе от 13.00 до 16.00 часа на площадното пространство около емблематичната сграда, паметник на културата от национално значение.  \r\nТази година в пленер „Безистенът“ ще се включат ученици от НУ „Св. св. Кирил и Методий“ и ПМГ „Атанас Радев“, както и възпитаници на художествените школи на Цветан Казанджиев при НЧ „Зора-1945“ и Атанас Караманов при Младежки дом „Георги Братанов“ – Ямбол.", "date": "2018.09.19", "title": "Ямбол: Третата годишнина на обновения Безистен с интерактивен музей ще бъде отбелязана с традиционния пленер „Безистенът“"}
{"url": "http://www.focus-news.net/news/2018/09/19/2568704/shumen-dvizhenieto-se-izvarshva-dvuposochno-v-ednoto-platno-po-avtomagistrala-hemus-pri-zhp-nadleza-na-km-364-poradi-remont-na-mostovi-saorazheniya.html", "text": "До 15 ноември движението се осъществява двупосочно в едно платно по автомагистрала „Хемус“ в участъка от жп надлез на км 364 до надлез на км 365 поради извършване на строителни и монтажни работи по мостовите съоръжения, предаде репортер на  Радио „Фокус“ - Шумен . Шофьорите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево- Друмево, поради свлачища. Обходът е Шумен - Овчарово - Друмево. Сухи са пътните настилки в Шумен и областта. Видимостта е добра. Времето е слънчево и ясно. Температурата на въздуха е около 15 градуса. \r\nИвелина ИВАНОВА", "date": "2018.09.19", "title": "Шумен: Движението се извършва двупосочно в едното платно по автомагистрала „Хемус“ при жп надлеза на км 364 поради ремонт на мостови съоръжения"}
{"url": "http://www.focus-news.net/news/2018/09/19/2568710/burgas-kosene-na-trevni-ploshti-se-izvarshva-po-avtomagistrala-trakiya-ot-km-308107-do-km-359475-v-uchastaka-devetak-vetren.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са нормално проходими . Нормално се осъществява и движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Нормално натоварено е и движението от и към жк. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nКосене на тревни площи се извършва по автомагистрала „Тракия“ от км 308+107 до км 359+475 в участъка Деветак - Ветрен. Организацията на движение е сигнализирана с пътни знаци и конуси. Срокът за ограничението е до 30 октомври 2018 г.", "date": "2018.09.19", "title": "Бургас: Косене на тревни площи се извършва по автомагистрала „Тракия“ от км 308+107 до км 359+475 в участъка Деветак - Ветрен"}
{"url": "http://www.focus-news.net/news/2018/09/19/2568691/narodni-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-veliko-tarnovo.html", "text": "Днес народните представители от ПГ на „БСП за България“ ще обсъдят „Визия за България“ с граждани от област Велико Търново. Това съобщиха от пресцентъра на  НС на БСП . От 14.00 часа депутатите от левицата Георги Гьоков, Милко Недялко, Валентина Найденова и Александър Паунов ще се срещнат с обществеността в град Велико Търново, в Клуб на пенсионера и инвалида на ул. „Краков“ 8А. \r\nВ 16.00 часа в Пленарната зала на Общината в град Елена депутатите Таско Ерменков, Александър Симов, Денчо Бояджиев и Георги Андреев ще се срещнат с граждани.  \r\nОт 17.00 часа в Лекционната зала на читалището в град Павликени ще се проведе среща с народните представители Петър Кънев, проф. Светла Бъчварова, проф. Георги Михайлов, Димитър Стоянов и Радослав Стойчев.   \r\nВ 17.30 часа в Младежкия дом на град Горна Оряховица зам.-председателят на ПГ на левицата Георги Свиленски и народните представители Анелия Клисарова, Кольо Милев, Иван Ченчев и Явор Божанков ще обсъдят „Визия за България\" с обществеността. \r\nОт 17.30 часа в Конферентната зала на Историческия музей в град Полски Тръмбеш зам.-председателят на ПГ на „БСП за България\" Антон Кутев и депутатите Веска Ненчева, Стефан Бурджев и Димитър Георгиев ще се срещнат с граждани. \r\nВ 17.30 часа в залата на Общинския съвет в град Лясковец секретарят на ПГ на левицата Кристиан Вигенин и депутатите Славчо Велков, Георги Стоилов и Иван Иванов ще се срещнат с обществеността. \r\nОт 17.30 часа в малкия салон на читалището в град Златарица ще се проведе среща с депутатите Кристина Сидорова, Йордан Младенов и Виолета Желева.  \r\nВ 17.30 часа в Клуба на пенсионера в град Стражица ще се проведе среща с народните представители  Дора Янкова, Стоян Мирчев, Донка Симеонова и Даниел Йорданов. \r\nВ 18.00 часа в град Велико Търново, председателят на БСП Корнелия Нинова, зам.-председателите на ПГ на левицата Крум Зарков и Весела Лечева, секретарят на групата Ирена Анастасова и народните представители Валентин Ламбев и Георги Йорданов ще обсъдят „Визия за България\" с граждани в Интерхотел Велико Търново, зала „Преслав\".   \r\nОт 18.00 часа в клуба на БСП в град Килифарево ще се проведе среща на зам.-председателя на ПГ на \"БСП за България\" Христо Проданов и народните представители Лало Кирилов, Николай Цонков и Димитър Данчев с граждани.  \r\nВ 18.00 часа в Зала 1 в сградата на Общината в град Свищов ще се състои среща с народните представители Валери Жаблянов, Красимир Янков, Филип Попов, Нона Йотова и Иван Иванов.", "date": "2018.09.19", "title": "Народни представители от ПГ на „БСП за България“ ще обсъдят „Визия за България“ с граждани от Велико Търново"}
{"url": "http://www.focus-news.net/news/2018/09/19/2568706/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И през трите пункта на българо-гръцката граница няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.19", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/19/2568709/pregled-na-osnovnite-temi-v-starozagorskiya-pechat.html", "text": "Откриват паметна плоча на Левски до тази на съратника му в чирпанско село, съобщава вестник  „Старозагорски новини” . Възпоменателна плоча на Апостола на свободата Васил Левски ще бъде открита на 29 септември (събота) от 10 часа в чирпанското село Медово, съобщи председателят на „Общобългарския комитет Васил Левски - село Медово\" Нанси Маринова. Паметната плоча ще бъде поставена върху фасадата на местното читалище, в близост до вече съществуваща плоча с лика на сподвижника му даскал Сребрю Стойновски.   \r\nРомският бой в центъра на Казанлък може да се окаже инсценировка, съобщава още изданието. 70-секундно видео с масово струпване на роми в центъра на Казанлък в понеделник по обяд и последваща разпра между тях, което веднага бе качено във Фейсбук и YouTube, провокира етническо напрежение в социалната мрежа и преки обвинения за бездействие на институциите. Разпространена версия, че циганията в центъра на Града на розите е заради непълнолетна тийнейджърка, която била нарочена за годеница на младеж от Мъглиж, който пробвал с приятели да я отвлече от училище в първия ѝ учебен ден, има чисто криминален привкус, но не дава обяснение какво правят толкова много роми от Мъглиж, Тулово и Шейново по едно и също време в центъра на Казанлък. Че и тутакси да се появят „роднини\" на тийнейджърката, да се стигне до меле, без да има сериозно ранени, както обикновено се случва при всички ромски свади!? И всъщност, не е ли това една поръчкова акция, в която са били въвлечени група роми?  Във връзка със случилото се вчера от Община Казанлък разпространиха до медиите пресинформация, в която се настоява за по-строги мерки за опазване на обществения ред.  \"Съгласно законовите правомощия на Общината още преди инцидента сме поискали от органите на реда да предприемат по-строги превантивни мерки по опазване на обществения ред по Наредба No 1 и Наредба No 30 на Община Казанлък.  \r\nВъв връзка с конкретния инцидент на площад \"Севтополис\" на 17-и септември държим да уточним, че лицата, предизвикали безредиците, са от населени места извън Казанлък и от съседни общини\", се казва в пресинформацията на Общината.  По информация на началника на РУ - Казанлък, задържаните лица са двама мъже от Мъглиж на по 20 и 19 години за изясняване на подробностите.  \r\nС приказно красиви и образоващи фототапети грейна старозагорско училище, е друго заглавие на изданието. Тринадесето основно училище \"Св. Паисий Хилендарски\" в Стара Загора посрещна учениците си в приказно красиви класни стаи и фоайета.  В училището се работи по проект \"Обичам моето училище\" на английската благотворителна организация \"ЛайтСорс\". Нейната мисия е да подобри и осигури комфортна и релаксираща учебна среда, като дарява артистичен интериорен дизайн, който хармонизира с детското съзнание и стимулира децата да следват мечтите си.  \"Всяка стая има свой дух: избран е цвят, който да подхожда с индивидуалния фототапет, изработен в зависимост от предмета, който се изучава в нея. А децата в началните класове се радват на вълшебни герои по стените. Върху тапетите има вдъхновяващи мисли, позитивни думички, послания и информация от учебния материал, които формират ценностите у подрастващото поколение\", коментира директорът Иво Радков.  Фоайетата на всички етажи са предвидени като място за почивка и отдих. Темата на всяко представя красотата на България. На първия етаж - слънчогледовите полета, на втория - цветята, на третия - Розовата долина, и на четвъртия - планините. Върху фототапетите са монтирани любопитни факти по различните теми.  \r\nВече са готови и специални кътове от цветя \"чистачи\" и билки в класните стаи и фоайетата, които да освежават въздуха.  \r\nПредстои изграждането на киносалон и работилници, в които децата да придобиват различни умения. \"Проектът беше посрещнат с много позитивизъм и ентусиазъм от учители, ученици и родители, които активно се включиха при боядисването и декорацията на цялата сграда. Всички ние, които сме част от това училище, сме убедени, че средата определя съзнанието. Ако сме в цветна и позитивна среда, ще бъдем цветни и позитивни. Ако ежедневно гледаме посланията от тапетите, те ще изградят правилна ценностна система и морал\", категоричен е директорът.", "date": "2018.09.19", "title": "Преглед на основните теми в старозагорския печат"}
{"url": "http://www.focus-news.net/news/2018/09/19/2568707/bivshiyat-amerikanski-prezident-dzhordzh-bush-mladshi-se-obarna-s-pismo-kam-makedontsite-prizovavam-vsichki-grazhdani-da-glasuvat-za-po-nadezhdna-istoriya.html", "text": "Бившият държавен глава на САЩ Джордж Буш-младши се обърна към македонския народ в писмо, което бе представено от Атлантическия съвет във Вашингтон, предава скопското електронно издание  \"НОВА ТВ\" . \r\n„Американският народ се възхищава на вашето мирно изграждане от пепелта на Югославия. Уважаваме смелостта Ви да се придържате към демократичните ценности и свободните институции. И ние подкрепяме Вашия стремеж да постигнете напредък и сигурност в Европа, която е единна, свободна и живее в мир“, пише Буш на македонците.  \r\nТой подчертава, че като президент на САЩ е имал честта да подкрепи президента Борис Трайковски през 2001 г., когато той е „издърпал“ Македония от ръба на гражданската война в посока изграждане на мултиетническо разбиране за общество и зачитане на върховенство на закона. \r\n„И бях горд, когато САЩ признаха Република Македония под конституционното й име през 2004 г.\", подчертава Буш. \r\nПо отношение на договора за името бившият американски президент го определя като „смел и честен компромис“, който ще проправи пътя на Македония към членство в Европейския съюз и НАТО, и ще гарантира светло бъдеще. \r\n„Призовавам всички граждани на Македония да участват във вземането на това историческо решение и да гласуват на националния референдум в края на този месец. След десетилетие на препятствия, сега имате силата да напишете една нова и понадежна история за Вас, за децата Ви, за съседите и за страната Ви\", пише Буш в писмото, подчертавайки, че очаква с нетърпение деня, когато САЩ ще приветства с гордост Северна Македония като най-новия съюзник и 30-ти член на НАТО.  \r\nБуш добавя, че президентът Трайковски е бил „почтен, решителен и най-вече, човек с вяра. Той има вяра в Господ, вяра в своята страна и в народа, и вяра в способността на своите лидери да взимат мъдри решения\". Тереза Герова", "date": "2018.09.19", "title": "Бившият американски президент Джордж Буш-младши се обърна с писмо към македонците: Призовавам всички граждани да гласуват за по-надеждна история"}
{"url": "http://www.focus-news.net/news/2018/09/19/2568688/biznesmenat-minyu-staykov-ostava-za-postoyanno-v-aresta.html", "text": "След продължило 12 часа заседание, Спецапелативният съд реши да остави за постоянно в ареста бизнесмена Миню Стайков и арестуваните заедно с него Белун Хазърбасанов и синът на кмета на Карнобат - Иван Димитров, съобщи  Нова телевизия.  Те са обвинени в извършване на данъчни престъпления и пране на пари. Според съдебния състав може да се предположи, че престъпната група е съществувала с цел престъпленията, за които прокуратурата е повдигнала обвинения.", "date": "2018.09.19", "title": "Бизнесменът Миню Стайков остава за постоянно в ареста"}
{"url": "http://www.focus-news.net/news/2018/09/19/2568711/pernik-v-grada-shte-se-provede-vtoriyat-den-ot-nauchnata-konferentsiya-posvetena-na-parvata-svetovna-voyna-na-balkanite-probivat-na-dobro-pole-i-sabitiyata-prez-1918-g.html", "text": "В града ще се проведе вторият ден от Националната научна конференция на тема „Първата световна война на Балканите, пробивът на Добро поле и събитията през 1918 г.“. Това съобщиха от  пресцентъра на общината . Събитието започна на 18 и ще продължи днес в малкия салон на Дворец на културата. Конференцията се организира съвместно от Института за исторически изследвания към БАН, Македонския научен институт, Регионален исторически музей – Перник. Tя e под патронажа на председателя на Националния комитет за отбелязване на 100-годишнината от Първата световна война Красимир Каракачанов – министър на отбраната на Република България. Председател на Организационния комитет е доц. д-р Александър Гребенаров. Сред участниците в престижния форум са представени доклади от академик Георги Марков, проф. Веселин Костов Янчев, проф. д.и.н. Тодор Петров, доц. д-р Даниел Вачков, както и перничаните Георги Радославов и Силвия Нотева. В рамките на конференцията ще бъде показана фотодокументална изложба „26-и пехотен Пернишки полк“ и макет на първия военен самолет, произведен в България. В дискусията могат да се включат свободно и граждани. Посещение на исторически обекти, разположени на територията на област Перник - Земенски манастир - гр. Земен, Радомир - казармите на 26-и пехотен полк и експозиция „Войнишко въстание“ е част от програмата през втория ден на конференцията.", "date": "2018.09.19", "title": "Перник: В града ще се проведе вторият ден от научната конференция, посветена на Първата световна война на Балканите, пробивът на Добро поле и събитията през 1918 г."}
{"url": "http://www.focus-news.net/news/2018/09/19/2568712/haskovo-s-igri-na-otkrito-v-grada-shte-bade-otbelyazana-evropeyska-sedmitsa-na-mobilnostta.html", "text": "Община Хасково и ОП „Младежки център“ с подкрепата на РИОСВ – Хасково организират велопоход по повод „Европейска седмица на мобилността“. Това съобщиха от пресцентъра на  Общината . Събитието ще се проведе от 17.00 часа на входа на парк „Кенана“. Инициативата ще стартира с музика и игри на открито, като най-атрактивните участници ще бъдат наградени с подаръци, осигурени от Регионалната екоинспекция. Веднага след това стартира и велопоход от входа на парка, по велоалеята до езерото и обратно.", "date": "2018.09.19", "title": "Хасково: С игри на открито в града ще бъде отбелязана Европейска седмица на мобилността"}
{"url": "http://www.focus-news.net/news/2018/09/19/2568714/yambol-s-ofitsialna-tseremoniya-shte-bade-otkrita-obnovenata-baza-na-su-sv-kliment-ohridski.html", "text": "На 20 септември 2018 г. от 12.00 часа с официална церемония ще бъде открита обновената база на ямболското СУ „Св. Климент Охридски“. Това съобщиха от пресцентъра на  Общината . Цялостното реновиране на сградата на едно от най-големите училища в града бе реализирано по проект „Устойчиво и интегрирано развитие на образователната инфраструктура на община Ямбол“. В рамките на проекта бяха изцяло обновени и базите на още три детски заведения: Детска ясла „Мечо Пух“, Детска градина „Свобода“, Детска ясла „Слънчево детство“ към Детска градина „Пламъче“.  \r\nПодробности по изпълнените дейности по четирите обекта и постигнатите резултати ще бъдат представени на заключителна пресконференция по-рано същия ден, в сградата на община Ямбол, зала 107 от 11.15 часа. \r\nПо проекта бяха реализирани комплексни мерки за обновяване и модернизиране на обекти от образователната инфраструктура на община Ямбол, с цел осигуряване на подходяща среда за провеждане на ефективен образователен процес и намаляване на отпадналите ученици.  \r\nПроект „Устойчиво и интегрирано развитие на образователната инфраструктура на община Ямбол“ се изпълнява от Община Ямбол и се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионално развитие.", "date": "2018.09.19", "title": "Ямбол: С официална церемония ще бъде открита обновената база на СУ „Св. Климент Охридски“"}
{"url": "http://www.focus-news.net/news/2018/09/19/2568715/smolyan-v-ednata-lenta-se-osashtestvyava-dvizhenieto-po-patya-smolyan-madan-pri-srutishteto-kray-tikale.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. По график се осъществява движението по пътя Смолян – Мадан, в района на срутището край Тикале. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 часа до 9:00 часа, от 12:00 часа до 13:00 часа и от 16:30 часа до 18:30 часа. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. Полицейското присъствие в районите около училищата е засилено. \r\nНели ГЕРГЬОВСКА", "date": "2018.09.19", "title": "Смолян: В едната лента се осъществява движението по пътя Смолян – Мадан при срутището край Тикале"}
{"url": "http://www.focus-news.net/news/2018/09/19/2568718/kyustendil-dvizhenieto-se-osashtestvyava-v-edna-lenta-po-glaven-pat-e-79-v-tunel-dupnitsa-zaradi-remontni-deynosti.html", "text": "Движението се осъществява в една лента по главен път Е-79 в тунел „Дупница” заради ремонтни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за двете тръби на тунела. Извършват се ремонтни дейности по отстраняване на повреди на електрическото оборудване. Последователно в посока София – Благоевград и в посока Благоевград – София се затваря дясната лента, а движението се извършва в лявата лента. Участъкът е сигнализиран с пътни знаци. Временната е със срок до 19 септември, за времето от 9.00 часа до 16.00 часа. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.19", "title": "Кюстендил: Движението се осъществява в една лента по главен път Е-79 в тунел „Дупница” заради ремонтни дейности"}
{"url": "http://www.focus-news.net/news/2018/09/19/2568708/pari-i-telefon-sa-otkradnati-ot-rozhenskiya-manastir.html", "text": "Пари и телефон са откраднати от Роженския манастир, съобщиха за  Агенция „Фокус“  разследващи случая полицаи. Иззети са всички камери в районна, което предполага бързо установяване на извършителите.  \r\n\"Фокус\" ще продължи да ви информира.", "date": "2018.09.19", "title": "Пари и телефон са откраднати от Роженския манастир"}
{"url": "http://www.focus-news.net/news/2018/09/19/2568713/blagoevgrad-nachalnikat-na-ru-sandanski-glaven-inspektor-borislav-shturkov-shte-predostavi-informatsiya-vav-vrazka-s-izvarshenoto-prestaplenie-v-rozhenskiya-manastir.html", "text": "Днес в 10.00 часа в Роженски манастир главен инспектор Борислав Щурков - началник на РУ - Сандански ще предостави информация във връзка с извършеното престъпление. Това съобщиха от  ОДМВР - Благоевград .", "date": "2018.09.19", "title": "Благоевград: Началникът на РУ - Сандански главен инспектор Борислав Щурков ще предостави информация във връзка с извършеното престъпление в Роженския манастир"}
{"url": "http://www.focus-news.net/news/2018/09/19/2568719/plovdiv-prodalzhava-remontat-na-patya-mezhdu-oblastniya-tsentar-i-asenovgrad.html", "text": "Продължава ремонтът на пътя Пловдив – Асеновград, съобщи за  Радио „Фокус“-Пловдив  дежурният в Областно пътно управление-Пловдив. Движението по пътя се извършва двупосочно в едното платно. Ремонтните дейности трябва да приключат до 2 ноември. В една лента се осъществява до 30 септември движението по пътя Югово – Лъки поради пропадане на част от пътното платно. Ограничено е движението за МПС с височина над 4 м през тунелите по пътя Асеновград – Нареченски бани. Обходният маршрут е по пътя Кричим – Девин. Движението по път III-667 Плодовитово – Първомай – Асеновград в района на мост над река Марица е ограничено за МПС над 5 т поради намален габарит на пътното платно на моста. Обходният маршрут е по пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в село Поповица. Срокът за ограничението е до 21 декември 2018 г. Движението по пътя Белица – Загражден – Давидково, в участъка от Държавно ловно стопанство ”Кормисош” след с. Белица до границата с област Смолян е ограничено за всички МПС, също за срок до 21 декември 2018 г. \r\nОпасност от падащи камъни има по пътя София - Карлово - Бургас, проходите „Козница” и „Стражата”, по пътя Асеновград - Смолян и по пътя Юговско ханче - Югово - Лъки - Здравец. Шофьорите трябва да се движат с повишено внимание по тези участъци. \r\nЦветана ТОНЧЕВА", "date": "2018.09.19", "title": "Пловдив: Продължава ремонтът на пътя между областния център и Асеновград"}
{"url": "http://www.focus-news.net/news/2018/09/19/2568717/pregled-na-osnovnite-temi-vav-velikotarnovskiya-pechat.html", "text": "„Със 750 евро превръщат галерията на Боруна в модерен център за изкуства“ е заглавие от първа страница на областния всекидневник  „Янтра Днес” . Художествената галерия „Борис Денев“ във Велико Търново ще бъде превърната в модерен център за изкуства. Емблематичната сграда, намираща се в местността Боруна, ще бъде включена в нови туристически маршрути, обединяващи забележителности в България и Румъния. „Областна комисия одобри искания за финансира на 12 общини“, пише още вестникът.  Дванадесет искания за финансиране от общини на територията на област Велико Търново бяха одобрени и ще бъдат изпратени за разглеждане до Междуведомствената комисия за възстановяване и подпомагане към Министерски съвет. Областният управител проф. д-р Любомира Попова, която е председател на комисията, откри заседанието вчера. „По проект за 150 000 евро в Сухиндол заседават гости от 9 европейски държави“ е друга новина от днес. В изданието ще откриете и материал, разказващ за психолога д-р Наталия Любенова, която „помага даром на пациенти и лекари в Реанимацията“. „Олимпиакос“ (Никюп) направи празник за първия си мач у дома“ е новина от спортните страници.  \r\n„Корнелия Нинова представя във Велико Търново проекта „Визия за България“ е заглавие от другия областен ежедневник  „Борба“ . Корнелия Нинова ще представи тази вечер във Велико Търново проекта „Визия за България“. Срещата е в 18 часа в „Интерхотел Велико Търново“ и е отворена за широката търновска общественост. Председателят на Националния съвет на БСП ще говори за проекта, който е надпартийна програма и очаква въпроси, забележки, предложения и идеи. „Община Велико Търново търси доставчик за ток за 800 нейни обекта“ е друга тема от вестника. Община Велико Търново обяви апетитна обществена поръчка за доставка на над 17 хиляди мегаватчаса електрическа енергия. Договорът ще е за година и половина. „Завърши първият випуск парамедици по програма на Бюрото по труда“ друга новина от всекидневника. На първа страница на областния ежедневник ще намерите и статия, която разказва за подготовката на предстоящия Празник на царевицата, който ще се проведе в село Страхилово.", "date": "2018.09.19", "title": "Преглед на основните теми във великотърновския печат"}
{"url": "http://www.focus-news.net/news/2018/09/19/2568716/ria-novosti-sasht-se-otkazaha-ot-vavezhdaneto-na-sanktsii-sreshtu-severen-potok-2.html", "text": "Германските власти „неуместно“ разхищават средства за изграждането на газопровода „Северен поток-2“, а САЩ не планират въвеждането на санкции срещу компаниите, участващи в проекта. Това подчерта американският президент Доналд Тръмп след срещата с полския си колега Анджей Дуда, предава  РИА Новости . \r\n„Не планираме подобни действия. Просто сме на мнение, че – за голямо съжаление, от година на година германският народ плаща милиарди и милиарди повече за енергийни ресурси от Русия. Мога да ви уверя, че това не се харесва на германците“, подчерта държавният глава на САЩ.  \r\nПо-рано след преговори с руския си колега Александър Новак в Москва министърът на икономиката на САЩ Рик Пери предупреди, че Вашингтон може да наложи санкции срещу руския експортен проект „Северен поток-2“. \r\n„Ние сме срещу „Северен поток-2“, изпълнението на който може да доведе до ситуация, в която две трети от вноса в Европа да бъде руски газ. Това създава уязвимост. Това е тънка ситуация, като гърло на бутилка, ако не нещо не върви както трябва“, алармира американският министър. \r\nНа брифинга след срещата Пери потвърди възможността за нови санкции срещу проекта и като цяло срещу руския енергиен сектор. „Моят отговор е „да“ – и на първата, и на втората част на въпроса“, бяха думите му в отговор на въпрос дали са реални ограниченията срещу „Северен поток-2“ и тези срещу руския енергиен сектор.  \r\nСАЩ се придържат към позицията, че проектът нарушава конкуренцията на европейския пазар, припомни Пери, а като пример подчерта, че САЩ подкрепят строителството на друг газопровод, по който в Европа да бъде доставян газ от територията на Азербайджан.  \r\nПери призова Русия „да заеме позиция на отговорен производител“ и да не допуска „наличието на енергийни ресурси да окаже силно влияние на пазара на природен газ и петрол“.  Тереза Герова", "date": "2018.09.19", "title": "РИА Новости: САЩ се отказаха от въвеждането на санкции срещу „Северен поток-2“"}
{"url": "http://www.focus-news.net/news/2018/09/19/2568720/pregled-na-osnovnite-temi-v-burgaskiya-pechat.html", "text": "„Насъщният в Бургас поскъпна“ е водещото заглавие в днешното издание на вестник  „Черноморски фар“ . „Високата цена на бялото брашно от новата реколта вдига стойността на хляба с 10%“, пояснява материалът. Наблюденията на гражданите потвърди Димитър Людиев, председател на Регионалния съюз на хлебопроизводителите и общински съветник от ГЕРБ. „Откриха съдебната година с водосвет“ е друга тема от първата страница на ежедневника. Той бе отслужен от Сливенския Митрополит Йоаникий. Ритуалът се извърши в фоайето на съдебната палата. „Може ли бургаските езера да станат атрактивни като Комо в Италия“ и „В шест созополски училища чуха първия звънец“ са други теми от днешното издание. Темата на деня е: Зелена светлина за лодкостоянка и в „Ченгене скеле“. „Въпреки политическите спорове, съветниците единодушно подкрепиха проекта“ е подзаглавието на статията. Пет държавни имота в рибарското селище „Ченгене скеле“ да станат общински, за да може да се изгради там лодкостоянка по европейски проект, гласуваха на извънредна сесия общинските съветници на Бургас.", "date": "2018.09.19", "title": "Преглед на основните теми в бургаския печат"}
{"url": "http://www.focus-news.net/news/2018/09/19/2568723/pregled-na-osnovnite-temi-v-shumenskiya-pechat.html", "text": "„Мая Манолова изпраща комисия да провери над 160 жалби“ е водещото заглавие във вестник  „Шуменска заря“ . Националният омбудсман Мая Манолова ще настоява министърът на социалната политика да сформира комисия, която да провери как са изразходвани средствата, които отпусна държавата. Според нея има надписани сметки за строително-ремонтни дейности, извършвани са ремонти, където е нямало нужда, поискани са допълнителни средства за ремонт на необитаеми домове. По думите ѝ в офиса на националния омбудсман са постъпили над 60 жалби, а по време на приемната ѝ в пострадалото село Хитрино още 100 жалби със съмнения за злоупотреба на средства са постъпили. „Маркират пешеходните пътеки в Шумен“, съобщава ежедневникът. Започна изпълнението на проекта за цялостна пътна маркировка на уличната мрежа на територията на община Шумен, обяви пресцентърът на кметството. В момента от „Автомагистрали – Черно море“ обновяват хоризонталната и надлъжната маркировка по входно-изходните артерии на града, като с приоритет се работи по пешеходните пътеки пред училищата по бул. „Мадара“ – пред СУ „Сава Доброплодни“ и ПГПЧЕ „Н. Й. Вапцаров“, по бул. „Ришки проход“ – пред Второ основно училище „Д-р Петър Берон“, по бул. Велии Преслав – пред Професионалната гимназия по механотехника, електроника, телекомуникации и транспорт „Христо Ботев“ и Професионалната гимназия по строителство, архитектура и геодезия, по ул. „Кирил и Методий“ пред ППМГ „Нанчо Попович“ и детските градини в района. „Задава се Х Карнавал на плодородието Над 2 000 участници от 57 групи ще дефилират тази година на Х Карнавал на плодородието в Шумен\", пише още изданието. Фиестата ще се проведе от 28 до 30 септември, но няколко дни преди това градът ще бъде огласен от пъстрите дефилета на фолклорни състави, мажоретки и кукери. Чуждестранните гости тази година ще са от Сърбия и Македония.", "date": "2018.09.19", "title": "Преглед на основните теми в шуменския печат"}
{"url": "http://www.focus-news.net/news/2018/09/19/2568722/kyustendil-poradi-kastrene-na-darveta-se-zatvarya-ulitsa-krivolak-v-dupnitsa.html", "text": "Поради кастрене на дървета се затваря улица „Криволак” в Дупница. Това съобщи за  Радио „Фокус” – Кюстендил  Христо Апостолов, експерт по връзки с обществеността в Община Дупница. Ограничението влиза в сила от 09.30 часа и важи отсечка от улицата, преминаваща покрай Градската градина.  \r\n„Ще бъдат поставени насочващи табели за движението на моторни превозни средства в района. След приключване на кастренето, улицата ще бъде отново проходима за движение на автомобили”, каза Христо Апостолов. По думите му мярката се предприема с цел кастрене на дървета, които са потенциално опасни за преминаващите автомобили и хора. \r\nВенцеслав ИЛЧЕВ", "date": "2018.09.19", "title": "Кюстендил: Поради кастрене на дървета се затваря улица „Криволак” в Дупница"}
{"url": "http://www.focus-news.net/news/2018/09/19/2568721/mvr-dvama-dushi-sa-zaginali-a-12-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 12 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 11 тежки пътнотранспортни произшествия. В София са регистрирани 68 леки катастрофи, при които няма пострадали.", "date": "2018.09.19", "title": "МВР: Двама души са загинали, а 12 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/19/2568727/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от   Планинската спасителна служба (ПСС) към Българския червен кръст (БЧК) . Температурите са между 8 и 10 градуса. Навсякъде е тихо, ясно и слънчево. От лифтовите съоръжения работят тези на Боровец, Банско и Пампорово. Няма регистрирани инциденти с туристи през последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.19", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/19/2568725/die-presse-sreshtata-v-zaltsburg-zaplashva-da-se-prevarne-v-poredniya-povod-za-ilyustratsiya-na-prodalzhavashtata-politicheska-kriza-v-es.html", "text": "Правителствените и държавни лидери на страните от Европейския съюз се събират на двудневна неформална среща в Залцбург – събитие, организирано в рамките на австрийското председателство на Съвета на ЕС, отбелязват в редакцията на виенския ежедневник  Die Presse . \r\nСрещата в Залцбург обаче заплашва да се превърне в поредния повод за илюстрация на продължаващата политическа криза в Общността. Миграция, сигурност, Брекзит: по нито една от трите основни теми, включени в дневния ред на разговорите, няма да бъде постигнат консенсус.  \r\nПоловин година преди крайния срок за официалното отделяне на Великобритания от структурите на Общността, преговорите между Брюксел и Лондон вървят толкова зле, че председателят на Европейския съвет Доналд Туск предупреди в писмо, че сценарият за провал в постигането на споразумение „все още е напълно възможен“.  \r\nОбсъжданията на проблема с Брекзит ще бъдат отложени за специално свикана среща на върха в средата на ноември. Другите два основни въпроса – миграцията и сигурността, изискват своевременни решения. Такива обаче едва ли ще бъдат постигнати с оглед противоположните интереси на правиелствата на държавите-членки на Общността, коментира изданието. Тереза Герова", "date": "2018.09.19", "title": "Die Presse: Срещата в Залцбург заплашва да се превърне в поредния повод за илюстрация на продължаващата политическа криза в ЕС"}
{"url": "http://www.focus-news.net/news/2018/09/19/2568732/sofiya-ogranicheno-e-dvizhenieto-v-aktivnata-lenta-po-avtomagistrala-trakiya-ot-km-51-do-km-52-v-posoka-burgas-poradi-remontni-deynosti.html", "text": "Ограничено е движението в активната лента по автомагистрала „Тракия“ от км 51 до км 52 в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в изпреварващата лента. Шофьорите да се движат с повишено внимание и съобразена скорост.", "date": "2018.09.19", "title": "София: Ограничено е движението в активната лента по автомагистрала „Тракия“ от км 51 до км 52 в посока Бургас поради ремонтни дейности"}
{"url": "http://www.focus-news.net/news/2018/09/19/2568730/blagoevgrad-politseyski-patrul-s-registratsionen-nomer-4366-snabden-s-radar-e-razpolozhen-na-pat-e-79-predi-montsa-v-posoka-kulata.html", "text": "Полицейски патрул с регистрационен номер 4366, снабден с радар, е разположен на път Е-79 преди „Монца“ в посока „Кулата“, предаде репортер на Агенция „Фокус“. Трафикът по път Е-79 е натоварен и в двете посоки. Припомняме, че постоянни камери в участъка София-Благоевград са разположени в района на „Монца“ и село Мурсалево.", "date": "2018.09.19", "title": "Благоевград: Полицейски патрул с регистрационен номер 4366, снабден с радар, е разположен на път Е-79 преди „Монца“ в посока „Кулата“"}
{"url": "http://www.focus-news.net/news/2018/09/19/2568728/kiril-kotev-kmet-na-sandanski-raboti-se-seriozno-po-sluchaya-s-krazhbata-v-rozhenskiya-manastir-i-spored-men-shte-se-stigne-do-kray.html", "text": "Работи се сериозно по случая с кражбата в Роженския манастир и според мен ще се стигне до край. Това каза за  Радио „Фокус“-Пирин  Кирил Котев, кмет на Сандански. Той отбеляза, че свещеникът, пострадал при престъплението, при което са откраднати пари и телефон от светата обител, е добре физически и психически, на фона на това, което е преживял. \r\nНатали СТЕФАНОВА", "date": "2018.09.19", "title": "Кирил Котев, кмет на Сандански: Работи се сериозно по случая с кражбата в Роженския манастир и според мен ще се стигне до край"}
{"url": "http://www.focus-news.net/news/2018/09/19/2568733/magla-s-vidimost-pod-100-metra-se-e-obrazuvala-vav-visokata-chast-na-uchastaka-sofiya-bistritsa-samokov.html", "text": "Мъгла с видимост под 100 метра се е образувала във високата част на участъка София-Бистрица-Самоков, предаде репортер на  Агенция „Фокус“ . \r\n„Фокус“ призовава водачите да шофират внимателно и със скорост, съобразена с пътните условия.", "date": "2018.09.19", "title": "Мъгла с видимост под 100 метра се е образувала във високата част на участъка София-Бистрица-Самоков"}
{"url": "http://www.focus-news.net/news/2018/09/19/2568731/kyustendil-nasrocheno-e-pogrebenieto-na-zaginaloto-v-asansyor-10-godishno-momche.html", "text": "Насрочено е погребението на загиналото в асансьор 10-годишно момче от Кюстендил, предаде репортер на  Радио „Фокус” – Кюстендил . Траурната церемония ще се проведе от 13.00 часа в траурния парк на Кюстендил. Към момента няма официална информация от назначената аутопсия на момчето. 10-годишният Мартин е бил възпитаник на едно от големите основни учебни заведения в града. „Фокус”  припомня, че тялото на детето беше открито в асансьор в жилищен блок в квартал „Запад”. Детето е било без жизнени показатели. То се е качило само в асансьора, заедно с колелото си. По случая се води досъдебно производство под наблюдението на Окръжна прокуратура – Кюстендил. \r\nВенцеслав ИЛЧЕВ", "date": "2018.09.19", "title": "Кюстендил: Насрочено е погребението на загиналото в асансьор 10-годишно момче"}
{"url": "http://www.focus-news.net/news/2018/09/19/2568735/pazardzhik-okrazhniyat-sad-shte-gleda-delo-za-lihvarstvo.html", "text": "Окръжният съд в Пазарджик ще гледа дело незаконни банкови сделки, съобщиха от Пресцентъра на  съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че за периода юни 2003 – юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 души, като дадените суми възлизат общо на близо 296 000 лв., а получените лихви са за над 646 000 лв.  \r\nНачалото на съдебното заседание е в 10.00 часа, съдия-докладчик  е Коста Стоянов.", "date": "2018.09.19", "title": "Пазарджик: Окръжният съд ще гледа дело за лихварство"}
{"url": "http://www.focus-news.net/news/2018/09/19/2568737/sliven-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в Сливенска област, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.19", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/09/19/2568738/iliya-lazarov-sds-lipsata-na-kadrovi-resurs-e-nay-seriozniyat-problem-na-vsichki-v-politikata.html", "text": "Липсата на кадрови ресурс е най-сериозният проблем на всички в политиката. Това каза в предаването „Вече 30 години-времето е наше“ на Радио „Фокус“ главният секретар на СДС Илия Лазаров. Той определи усещането за криза в обществото и управлението по-скоро като виртуално, а не реално такова. „Нямаме реална икономически обоснована криза, която да създава проблеми в обществото. Факт обаче е кадровият проблем, от който страдат всички партии. Има единствено напрежение между отделните политически субекти, които клатят правителството, но не са готови за избори, именно и заради този кадрови проблем“, каза още той. Лазаров коментира, че СДС има визия за предстоящите европейски и местни избори. „Европейските избори се оказват по-лесните. Там лесно би могло да се направи листа с млади, можещи хода, включително в нея могат да участват и чужденци, нещо което малко хора знаят. Имаме различия обаче около това дали трябва да се явим самостоятелно на тези избори или в коалиция“, обясни той. За местните избори СДС има взето решение още през месец април. „Взехме решение всички местни структури да могат свободно да излъчат своите кандидати. Без значение дали в коалиция или самостоятелно. Целта е постигането на най-добър резултат“, коментира Илия Лазаров.", "date": "2018.09.19", "title": "Илия Лазаров, СДС: Липсата на кадрови ресурс е най-сериозният проблем на всички в политиката"}
{"url": "http://www.focus-news.net/news/2018/09/19/2568736/blagoevgrad-remontni-deynosti-na-asfaltovata-nastilka-se-izvarshvat-na-glaven-pat-e-79-v-uchastaka-blagoevgrad-stara-kresna-ot-km-360-do-km-390.html", "text": "Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка, призова чрез  Радио „Фокус“-Пирин  дежурният служител в Областно пътно управление-Благоевград. Нормално интензивно е движението по главен път Е-79 и автомагистрала „Струма“ в областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nВ ремонт е улица „Марица“ в областния център. Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.09.19", "title": "Благоевград: Ремонтни дейности на асфалтовата настилка се извършват на главен път Е-79 в участъка Благоевград-Стара Кресна от км 360 до км 390"}
{"url": "http://www.focus-news.net/news/2018/09/19/2568739/zhelyo-boychev-bsp-za-balgariya-izborite-sa-neizbezhnata-razvrazka-kolkoto-po-barzo-upravlyavashtite-sprat-agoniyata-tolkova-po-niska-tsena-shte-platyat.html", "text": "Изборите са неизбежната развръзка: колкото по-бързо управляващите спрат агонията, толкова по-ниска цена ще платят. Това каза за сутрешния блок „Добро утро, България“ на  Радио „Фокус“  Жельо Бойчев, народен представител от „БСП за България“. Според него паническите действия за разрешаване на всекидневните блокажи в правителството не могат да спасят управляващите. Няма шанс за рестарт на доверието в правителството, а с единствената си цел да оцелее по-дълго на власт, то не е полезно за държавата, уточни Бойчев. „От самото формиране на кабинета сме свидетели на поредица от скандали, предизвикани от действията на правителството или отделни представители на управляващата коалицията. Не се разрешава нито един съществен проблем в страната – всички проблеми се замитат, отлагат се във времето, а българските граждани имат нужда от друг тип решения. Виждате, че нищо от необходимото за страната не се случва – няма дори опит за реформа в който и да е сектор или намек за решение на някой от тежките проблеми у нас. Единственото желание е оставане на власт колкото се може по-дълго време. Финалът на това правителство ще бъде доста жалък“, допълни народният представител от БСП за България. Народното събрание не просто не решава тежките кризи в страната и не отговаря на очакванията на българските граждани, а нещо повече – влошава обстановката у нас, коментира Жельо Бойчев. БСП от своя страна предлага радикална алтернатива и има амбицията да реформира начина на управление и политиките на това правителство, така че да се справи с най-голямото предизвикателство – да получи доверието на гражданите. Според народния представител от левицата политическата картина не е резултатна и не удовлетворява електората, затова и изрази надежда през тази есен високата гражданска оценка да бъде дадена на тези, които дават работещи решения за страната.", "date": "2018.09.19", "title": "Жельо Бойчев, „БСП за България“: Изборите са неизбежната развръзка: колкото по-бързо управляващите спрат агонията, толкова по-ниска цена ще платят"}
{"url": "http://www.focus-news.net/news/2018/09/19/2568724/zam-predsedatelyat-na-ns-emil-hristov-vse-oshte-nyama-prezidentski-ukaz-za-osvobozhdavaneto-na-mladen-marinov.html", "text": "Имаме 3 внесени законопроекта от премиера Бойко Борисов. Все още нямаме внесен указ от президента Румен Радев за освобождаването на Младен Маринов от поста главен секретар на МВР. Това каза зам.-председателят на парламента и депутат от ГЕРБ Емил Христов преди гласуването на проектопрограмата за работа на депутатите, предаде репортер на  Агенция „Фокус“ . „Ако указът се внесе днес, утре ще бъдат гласувани и трите законопроекта. Ако не, ще гласуваме само двата законопроекта“, обяви той. \r\nМинистър-председателят Бойко Борисов внесе в Народното събрание три отделни проекта за персонални промени в Министерски съвет. С проектите се предлага Народното събрание да освободи Николай Нанков като министър на регионалното развитие и благоустройството и да избере Петя Аврамова за поста, да освободи Ивайло Московски като министър на транспорта, информационните технологии и съобщенията и да избере Росен Желязков за транспортен министър и да освободи Валентин Радев като министър на вътрешните работи и на негово място да избере Младен Маринов. Очаква се депутатите да разгледат предложението като първа точка на пленарното заседание в четвъртък. Така ако президентът Радев не внесе указа за освобождаване на Младен Маринов, депутатите ще гласуват само промените в министерствата на регионалното развитие и на транспорта.  \r\nБиляна ИВАНОВА", "date": "2018.09.19", "title": "Зам.-председателят на НС Емил Христов: Все още няма президентски указ за освобождаването на Младен Маринов"}
{"url": "http://www.focus-news.net/news/2018/09/19/2568742/inzh-rosen-popsavov-e-naznachen-za-vremenno-izpalnyavasht-dlazhnostta-izpalnitelen-direktor-na-iag.html", "text": "Инж. Росен Попсавов е назначен за временно изпълняващ длъжността изпълнителен директор на Изпълнителна агенция по горите. Това съобщиха от пресцентъра на  Министерството на земеделието, храните и горите . Оставката по негова молба на досегашния директор Григор Гогов е приета.  \r\nДо този момент инж. Попсавов заемаше поста на зам. изпълнителен директор на ИАГ.", "date": "2018.09.19", "title": "Инж. Росен Попсавов е назначен за временно изпълняващ длъжността изпълнителен директор на ИАГ"}
{"url": "http://www.focus-news.net/news/2018/09/19/2568741/antoniy-galabov-politolog-antikomunizmat-ne-e-dyasna-politika-antikomunizmat-e-normalnata-reaktsiya-na-normalni-hora-v-nenormalna-sreda.html", "text": "Антикомунизмът не е дясна политика, антикомунизмът е нормалната реакция на нормални хора в ненормална среда. Това каза в интервю за предаването „Вече 30 години времето е наше“ на  Радио „Фокус“  политологът Антоний Гълъбов. „Това, което е станало ясно през годините е, че дясното пространство не е еднородно и в условията на антикомунистическите настроения дясната политика е останала незавършена като процес“, обясни той. По думите на политолога „лявото“ се стреми да се концентрира в една точка, по възможност, с един лидер. Големият дефицит на дясното политическо пространство не е в броя на десните избиратели, а в липсата на осъзнато разграничаване на идеологията между „дясно“ и „ляво“. „Важна, съществена част от политическата работа, тъй като политиката е работа и то тежка работа, е в изработването на една почтена към самия Съюз на демократичните сили позиция за неговия път. Няма съгласие по отношение на неговото минало. Няма и съгласие по отношение на ролята на определени личности и идеи в развитието на партията. Така че първата решителна, много тежка, но и много важна работа, която трябва да свърши Съюзът на демократичните сили е да постигне вътрешно съгласие за собственото си минало“, коментира Антоний Гълъбов. Той добави, че изясняването на миналото на СДС е основна стъпка към възстановяване на „дясното“. Според политолога, в известен смисъл, това е проблем на цялото българско общество – липсата на съгласие за миналото ни е пречка пред изграждането на хоризонт за общо бъдеще.", "date": "2018.09.19", "title": "Антоний Гълъбов, политолог: Антикомунизмът не е дясна политика, антикомунизмът е нормалната реакция на нормални хора в ненормална среда"}
{"url": "http://www.focus-news.net/news/2018/09/19/2568740/new-europe-sreshtata-na-varha-v-zaltsburg-edva-li-shte-pokazhe-solidarnost-sred-stranite-ot-es.html", "text": "Двудневната среща на върха на правителствените и държавни лидери на Общността, която ще бъде открита в австрийския град Залцбург, едва ли покаже солидарност между страните от Европейския съюз, коментира електронното издание  New Europe .  \r\nЕдва ли може да се очаква пробив в преговорите в Австрия – лидерите на страните от ЕС вече гледат напред към срещите, насрочени за октомври и ноември. Тогава следва да бъдат чути конкретни предложения относно Брекзит, когато главният преговарящ на Брюксел Мишел Барние трябва да получи нови указания относно разрешаването на търговските въпроси с Лондон.  \r\nОфициален представител на ЕС разкри, че британският премиер Тереза Май ще коментира Брекзит в сряда вечерта. „Ако вземем графика на сериозно, то през октомври трябва да се върнем с позицията на ЕС на хартия, съставена въз основа на обсъжданията в Залцбург\", подчерта източник на изданието. За целта обаче следва лидерите на ЕС да развият „общо разбиране“ за това какво трябва да съдържа въпросната политическа декларация. От тях се очаква да напомнят, че без споразумение за статута на границата между Република Ирландия и Северна Ирландия няма да има споразумение за оттегляне и търговска сделка. \r\nДекларацията за търговията най-вероятно ще отразява противоположните възгледи на Барние и френския президент Еманюел Макрон, които настояват за подробна пътна карта. Председателят на Съвета на ЕС Доналд Туск и някои от лидерите на Блока биха били по-доволни да видят по-неясна декларация, за да дадат възможност на Обединеното кралство да приспособи позицията си към тази, която ще бъде по-близка до избягването на икономическа „катастрофа\". Тереза Герова", "date": "2018.09.19", "title": "New Europe: Срещата на върха в Залцбург едва ли ще покаже солидарност сред страните от ЕС"}
{"url": "http://www.focus-news.net/news/2018/09/19/2568744/aleksandar-yordanov-transformiraneto-na-sds-ot-uspeshna-deystvashta-koalitsiya-v-partiya-e-ogromna-politicheska-greshka-koyato-dnes-mozhe-da-bade-popravena.html", "text": "Трансформирането на СДС от успешна действаща коалиция в партия е огромна политическа грешка, която днес може да бъде поправена. Това каза за предаването „Вече 30 години-времето е наше“ на Радио „Фокус“ Александър Йорданов, председател на 36 Народно събрание и лидер на Радикалдемократическата партия. Той добави, че трансформацията е довела до там, че изведнъж това единно цяло се е пръснало на много парчета. „Ние се конфронтирахме един срещу друг, вътре в самите партии, защото бяхме поставени ребром пред въпроса да останем ли в синята партия или да запазим това, което сами преди това сме създали и изграждали няколко години, тоест тези свои първи демократични организации. За някои това беше драма, за други дори трагедия. За мен беше трагедия, защото аз бях председател на Радикалдемократическата партия в този период и трябваше да избера дали да напусна СДС и да си запазя лидерството и водачеството на Радикалдемократическата партия или да остана верен на синята идея. Аз избрах да остана“, обясни той. Йорданов добави, че въпреки всичко СДС постигна нещо, което никой не вярваше, че е възможно. Днешният проблем на България обаче е корупцията. „Проблемът на България е, че у нас много се краде и че кражбата се превърна в национална беда. Крадат политици, събитията от последните дни показват, че крадат бизнесмени, и всеки, който може, гледа как да се обогати незаконно. Това е проблемът на нашата страна. И този проблем тежи просто като Дамоклев меч върху България. Корупцията в България направи така, че българите и при демокрацията си остават същите бедняци, каквито бяхме и при комунизма“, допълни Александър Йорданов.", "date": "2018.09.19", "title": "Александър Йорданов: Трансформирането на СДС от успешна действаща коалиция в партия е огромна политическа грешка, която днес може да бъде поправена"}
{"url": "http://www.focus-news.net/news/2018/09/19/2568726/ministar-rumen-porozhanov-pregovaryame-s-golemi-targovski-verigi-da-prodavat-hlyab-bez-pechalba.html", "text": "Властите водят преговори с големи търговски вериги у нас за това да продават хляб без да включват в цената му печалба за самите себе си. Това каза в ефира на „Здравей, България” по  Нова телевизия  земеделският министър Румен Порожанов в коментар на поскъпването на насъщния, което от няколко дни насам е факт в няколко града у нас. Основните аргументи за скока на цената са по-високите изкупни цени на пшеницата и увеличението на минималната работна заплата, обясниха хлебопроизводителите. \r\n„Идеята сега е надценката да бъде само за покриване на брака и на разходите в самата верига. Засега получавам подобни уверения, защото самите вериги са регулатори на цените”, каза Порожанов. \r\nТой обясни, че и сиренето, и кашкавалът достигат до крайния потребител с около 30% надценка. По този казус също се водели разговори с търговците. \r\nМинистърът на земеделието коментира и акцията на Спецпрокуратурата, провела се в Своге срещу заподозрени в незаконен добив и търговия с дървен материал, извършвани от 2014 г. досега. По случая бяха задържани общо петима души, сред които е и шефът на Регионалната горска дирекция в София. Той е сочен за лидер на престъпната група. Арестуваните с заподозрени и в кражби на части за специализирана горска техника, притежание на незаконни оръжия и боеприпаси и палеж на автомобил. \r\nПорожанов каза, че конкретният случай не му е известен и допълни, че „основните проблеми на Софийската дирекция са свързани с набезите на ромското население”. \r\nПо въпроса с наболелия проблем с чумата по свинете земеделският министър бе категоричен, че оградата по границата ни с Румъния е била „изключително правилна мярка”. „Съоръжението е надеждно и спря движението на животни от Румъния към България”, каза Порожанов.", "date": "2018.09.19", "title": "Министър Румен Порожанов: Преговаряме с големи търговски вериги да продават хляб без печалба"}
{"url": "http://www.focus-news.net/news/2018/09/19/2568745/stefan-radev-kmet-na-sliven-tazi-godina-e-znakova-za-kulturnite-institutsii-v-grada.html", "text": "Тази година е знакова за културните институции в Сливен. Това каза в сутрешния блок „Добро утро, България на  Радио „Фокус“  кмета на Сливен Стефан Радев. На 20-ти септември сливенският симфоничен оркестър открива новият си творчески сезон. Ще има богата програма, с участие на външни солисти, с цел обхващане на по-голям спектър от желания на феновете на симфоничната музика, каза кметът и добави, че във вчерашния ден сливенският Драматичния театър „Стефан Киров“ е отбелязвал своята 100-годишнина. Във връзка с новата учебна година, Радев коментира, че градът полага усилия, свързани с материалната база в образователните институции. „Въведохме делегирани бюджети в детските градини, за могат те да бъдат самостоятелни и да имат възможност сами да вземат решения за управление на градините. От тази година ще отвори врати и нова детска градина в града. Очаква се утре министърът на образованието да пристигне в Сливен. Има идея за разширяване на училищната база и строителство на училищни салони“, съобщи Стефан Радев. Той коментира и темата за съдбата на символа на града – Старият бряст. Той обясни, че се очаква в началото на месец октомври да има повече информация за състоянието на дървото.  В зависимост от перспективите ще бъде взето решение за по-нататъшни действия, уточни той.", "date": "2018.09.19", "title": "Стефан Радев, кмет на Сливен: Тази година е знакова за културните институции в града"}
{"url": "http://www.focus-news.net/news/2018/09/19/2568748/iliya-lazarov-sds-rano-ili-kasno-balgariya-tryabva-da-ima-eksperten-kabinet.html", "text": "Рано или късно България трябва да има експертен кабинет. Това каза в предаването „Вече 30 години-времето е наше“ на  Радио „Фокус“  главният секретар на СДС Илия Лазаров. По думите му важно е министрите да бъдат не политически лица, а експерти. Когато има правителство не на политически, а на експертни квоти хората, заемащи министерските постове ще бъдат много по-стриктни в изпълнението на задълженията си, добави той. „Дали ще се стигне до такъв кабинет след нови парламентарни избори, след консенсусна коалиция или нещо друго няма значение. Експертите също могат да са и политически лица, но и да са експерти в своята област. Чудесен пример е председателят на СДС Румен Христов, който е експерт е областите икономика и земеделие. Той е професор по икономика, първи зам.-министър на земеделието, два пъти служебен министър, има административен опит и може спокойно да бъде и политик, и експерт. Имаме и други такива колеги“, обясни той. Илия Лазаров коментира още, че основната разделителна линия между ГЕРБ и СДС е в тактиката и подхода към решаването на проблемите. „ГЕРБ е многоспектърна. Тя има и центристки, но и леви течения. Тепърва ще видим как предложените от управляващите нови трима министри ще се справят с ангажиментите си“, коментира още Лазаров.", "date": "2018.09.19", "title": "Илия Лазаров, СДС: Рано или късно България трябва да има експертен кабинет"}
{"url": "http://www.focus-news.net/news/2018/09/19/2568746/antonio-tayani-za-germanskiya-vestnik-die-welt-propusnahme-tvarde-mnogo-vazmozhnosti.html", "text": "По повод неформалната среща на правителствените и държавни лидери на страните от Европейския съюз, председателят на ЕП Антонио Таяни коментира необходимостта от взимане на конкретно решение за реформа в областта на убежището. „Пропуснахме твърде много възможности“, призна италианският политик пред германския национален ежедневник  Die Welt . \r\nТаяни бе категоричен – „застоят“ в реформата, отговорни за който са част от страните от ЕС, насърчава популизма и опасното разделение. „Призовавам всички държавни глави и правителствени ръководители на ЕС да обсъдят въпроса за споразумение в Залцбург. Имахме твърде много възможности, които пропуснахме“, категоричен бе председателят на ЕП.  \r\nВ Залцбург ще бъде дискутиран и въпросът за укрепване на Европейската гранична агенция – Фронтекс, а също и планираното откриване на центрове за бежанци в страните от Западните Балкани. Съществува голямо разногласие между държавите-членки на ЕС по този въпрос. Всъщност, наскоро проведената среща на министрите на вътрешните работи във Виена трябваше да даде първите осезаеми резултати от разговорите. Вместо това обаче доведе до отварянето на нови окопи, коментира изданието.   \r\nПрез юни Съветът на ЕС се договори за нови инструменти за управление на миграцията, включващи оказване на помощ на страните от Африка и откриване на центрове за бежанци на Балканския полуостров, припомня  Die Welt .  Тереза Герова", "date": "2018.09.19", "title": "Антонио Таяни за германския вестник Die Welt: Пропуснахме твърде много възможности"}
{"url": "http://www.focus-news.net/news/2018/09/19/2568729/dragomir-stoynev-bsp-okolo-32-ot-dohodite-si-horata-davat-za-hrana-iskame-namalyavane-na-dds-na-hlyaba.html", "text": "„Домакинствата дават значителна част от своите приходи за храни- около 32%. Хлябът е основен хранителен продукт за хората. Още преди поскъпването на газа, увеличението на насъщния вече ни притеснява. След среща с Асоциацията на хлебопроизводителите, имаме предложение за намаляването на ДДС на хляба на 5%”. Това каза зам.-председателят на ПГ на „БСП за България” Драгомир Стойнев пред БТВ, съобщиха от пресцентъра на  НС на БСП . Той поясни, че от цената на хляба 20% отиват за държавата под формата на ДДС, 45% за големите търговски вериги и едва 35% за българския производител. „Трябва да се предприемат мерки. В момента правителството не прави нищо. Има някаква политическа криза. Проблемите с насъщния, с електроенергията, с цената на природния газ остават. Как ще оцеляват домакинствата?”, попита Стойнев. „Заради институционалната криза не се предприемат никакви действия. Затова ние, от БСП, апелираме - колкото се може по-бързо да се реши тази криза между институциите, за да се предприемат конкретни мерки или да се приемат тези, които ние предлагаме”, каза той. Стойнев поясни, че има три фактора за кризата. „Първият е, че има криза в самата управляваща коалиция. Неясните им договорки ще продължат и не е ясно докъде ще ни доведат. В самата партия ГЕРБ също има криза. Вторият е липсата на кадри в ГЕРБ. Оказа се, че скамейката им е изключително къса. И третият фактор е междуинституционалната криза между президента и правителството”. Според него президентът Румен Радев е дал междуинституционален урок на ГЕРБ, че трябва да спазват законите.  \r\n\"България трябва да инвестира в нови ядрени мощности, защото настоящите остаряват и ще имаме недостиг на електроенергия в близкото бъдеще. Ще е необходимо да внасяме електроенергия\", каза Драгомир Стойнев. Той допълни, че до този момент страната ни е дала 3 милиарда лева за АЕЦ „Белене”, а има само една площадка. Според него заради решението на ГЕРБ- през 2012 г. да спре проекта за втората българска атомна централа, сега не произвеждаме евтина електроенергия.  \r\nНа въпрос- дали излизането на Гинка Върбакова от бизнеса с фотоволтаици е за да ѝ помогне това за пред антимонополната комисия, той предположи, че вероятно е ход от Върбакова, но за ПГ на „БСП за България” е важно, че една много малка фирма придобива активите на ЧЕЗ. „Искаме да имаме сериозен инвеститор, който да гарантира сигурността на електроснабдяването на 2 милиона българи, както в момента го прави ЧЕЗ”, поясни Драгомир Стойнев. Той изрази съмнение, че ще има финансова институция, която да финансира сделката с Върбакова.  \r\nПо отношение на това че БЕХ пое още 100 млн. лв. на столичното парно, Драгомир Стойнев уточни, че това е доказателство за проблема с „Топлофикация” – София. „За мен не е нормално БЕХ да продължава да трупа задължения, които са на „Топлофикация – София”, добави той.  \r\nДрагомир Стойнев прогнозира поскъпване на електроенергията, заради скока на цената на газа в края на годината. Това от своя страна сигурно ще оскъпи и хранителните продукти, прогнозира зам.-председателят на парламентарната група на левицата.", "date": "2018.09.19", "title": "Драгомир Стойнев, БСП: Около 32% от доходите си хората дават за храна, искаме намаляване на ДДС на хляба"}
{"url": "http://www.focus-news.net/news/2018/09/19/2568734/v-prezidentskata-institutsiya-sa-vneseni-neobhodimite-dokumenti-v-saotvetstvie-sas-saglasuvatelnata-protsedura-za-izdavane-na-ukazi.html", "text": "Във връзка с постъпили запитвания от представители на медиите информираме, че в президентската институция са внесени необходимите документи в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация. Това съобщиха от  прессекретариата на държавния глава . Според чл.32, ал. 2 вносителите съгласуват с президента проектите на актове, съдържащи предложения за издаване на укази.", "date": "2018.09.19", "title": "В президентската институция са внесени необходимите документи в съответствие със съгласувателната процедура за издаване на укази"}
{"url": "http://www.focus-news.net/news/2018/09/19/2568747/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-septemvri.html", "text": "„Софийска вода” временно ще прекъсне водоснабдяването в някои части на столицата на 20 септември 2018 г. Това съобщиха от пресцентъра на  дружеството . \r\nОт 23:00 часа на 20 септември 2018 г. (четвъртък) до 09:00 часа на 21 септември 2018г. (петък), във връзка с подмяна на спирателен кран на ул. „Андрей Сахаров\", жк. „Младост“ 1  се налага спиране на водоподаването на клиентите на „Софийска вода”, живеещи в: \r\n- бл. 70, бл. 71, бл. 72, бл. 72А, бл. 73, бл. 75А, ул. „Андрей Сахаров“ №25, №48, №50, №52, №56; \r\n- бл. 70А, ул. „Андрей Сахаров“ №23. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 71. \r\nВъв връзка с подмяна на водомерен възел на ул. „Пролет“, кв. „Горубляне“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Пролет“ и ул. „Роса“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“, ъгъла с ул. „Роса“. \r\nВъв връзка с монтаж на спирателен кран на ул. „Иван Кралича“, кв. „Бенковски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Иван Кралича “, ул. „Хоризонт“, ул. „Биримирски извор“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Кралича“, ъгъла с ул. „Биримирски извор “. \r\nВъв връзка с диагностика на уличен водопровод на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Ботевградско шосе“, ул. „Васил Левски“, ул. „Райна Княгиня“, ул. „Старо Буховско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“, пред кметството. \r\nВъв връзка с подмяна на водомерен възел на ул. „Христо Андонов“, кв. „Суходол“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на ул. „Христо Андонов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Андонов“, ъгъла с ул. „Бели брод“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.19", "title": "„Софийска вода” временно ще прекъсне водоснабдяването в някои части на столицата на 20 септември"}
{"url": "http://www.focus-news.net/news/2018/09/19/2568743/kyustendil-patni-politsai-i-dobrovoltsi-kam-bchk-shte-otbelezhat-zaedno-evropeyskiya-den-bez-zaginali-na-patya.html", "text": "Пътни полицаи и доброволци към БЧК ще отбележат заедно Европейския ден без загинали на пътя в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Събитието ще се проведе на улица „Цар Освободител”, до къща-музей „Ильо войвода”. Предвиждат се съвместни проверки на пътните полицаи и доброволците, които ще информират водачите на моторни превозни средства за целите на инициативата.  \r\nЗа трета поредна година по инициатива на Европейската мрежа на службите на пътна полиция – ТИСПОЛ, се осъществява съвместен проект. Целта е на този ден да няма загинали при пътни инциденти. Мотото на операцията за България е „Безопасни мобилни комбинации за живот“ и е в контекста на темата на Европейската седмица на мобилността, която се провежда в предиода 16-22 септември. \r\nВенцеслав ИЛЧЕВ", "date": "2018.09.19", "title": "Кюстендил: Пътни полицаи и доброволци към БЧК ще отбележат заедно Европейския ден без загинали на пътя"}
{"url": "http://www.focus-news.net/news/2018/09/19/2568750/sliven-44-godishen-mazh-koyto-se-e-prostrelyal-sam-s-gazov-pistolet-v-glavata-e-priet-v-mbal-d-r-ivan-seliminski.html", "text": "44-годишен мъж се е прострелял сам с газов пистолет в главата. Той е приет в Отделението по реанимация на МБАЛ „Д-р Иван Селимински”-Сливен. Това съобщиха от пресцентъра на  болницата . Направените изследвания показват, че няма проникване в главата. пациентът е с дифузна травма, по информация от зам.-директора на МБАЛ „Д-р Иван Селимински по медицинските дейности д-р Хрисант Хрисантов. Тази сутрин пострадалият е в съзнание и няма опасност за живота му. \r\nПрез изминалото денонощие спешна помощ в болницата са потърсили 39 души, сред които е 8-годишно момче с мозъчно сътресение, блъснато от лек автомобил. В болницата са приети 18 от тях. Извършени са 11 операции и 4 раждания.", "date": "2018.09.19", "title": "Сливен: 44-годишен мъж, който се е прострелял сам с газов пистолет в главата, е приет в МБАЛ „Д-р Иван Селимински”"}
{"url": "http://www.focus-news.net/news/2018/09/19/2568752/burgas-v-grada-shte-badat-predstaveni-film-i-kniga-za-opernata-prima-gena-dimitrova.html", "text": "Матине, посветено на оперната прима Гена Димитрова, с прожекция на музикалния филм „Обич за Гена\" и представяне на книгата „Гена Димитрова от А до Я\" ще се състои в зала „Петя Дубарова\" на КЦ „Морско казино\". Началото е в 11.00 часа на 24 октомври. Това съобщиха от пресцентъра на  Община Бургас . Жителите и гостите на града ще имат възможността да се докоснат до духовното и творческо наследство на великото българско сопрано, благодарение на Димитър Сотиров, автор и на книгата, и на филма. Издател, оператор и продуцент е дъщерята на Гена Димитрова - Милена Стойкова. \r\n„Обич за Гена\" е 69-минутен музикален портрет, посветен на 75 г. от рождението на Гена Димитрова. Той припомня знакови изпълнения на великото драматично сопрано на сцени по цял свят, сред които Арена ди Верона, Ла Скала, Метрополитън, Нагоя, София, Неапол, Плевен. Арии, дуети и терцети с партньори като Лучано Павароти, Хосе Карерас, Анна Томова-Синтова, Пласидо Доминго, Никола Мартинучи, Джакомо Арагал, Хуан Понс, Франко Фарина, из опери на Верди, Пучини, Маскани и Джордано. \r\nВъв филма могат да се видят непоказвани до този момент уникални кадри с Гена Димитрова зад сцената, по време на репетиция, с партньори като Никола Мартинучи и Джузепе Джакомини, и сред нейни приятели и близки. Лентата съдържа и вълнуващи моменти, като награждаването на Гена Димитрова и Франко Дзефирели в Торе дел Лаго с Наградата „Пучини\". \r\nНовото, допълнено издание на книгата \"Гена Димитрова от А до Я\" се появи в Деня на будителите - 1 ноември 2016 г. То идва след големия успех на първото издание от 2012 г. Книгата е първото сериозно проучване на личния архив на прочутата оперна прима, който включва рецензии, интервюта, писма, програми и плакати, аудио и видео записи от участия по сцени в цял свят в продължение на 35 години. Авторът, в момента мениджър „Връзки с обществеността\" на Софийската опера и балет, е дълги години радио и телевизионен журналист. Той многократно е интервюирал Гена Димитрова за електронни и печатни издания от 1987-2000 г. и базира изследването си както върху лични спомени, така и върху разкази на близки приятели, колеги и семейството на звездата. Специално за книгата е осъществил десетки интервюта и в продължение на година и половина е проучвал архивите на световни оперни театри - „Ла Скала\", „Метрополитън\", „Реджо ди Парма\". Използвани са записи от златния фонд на Българското национално радио (БНР), както и уникални лични архиви на приятели на оперната прима. Тази строго документална основа, върху която авторът стъпва добросъвестно и изключително отговорно, отличава това издание от предишни книги, посветени на голямата оперна прима. Изданието включва близо 400 графични и снимкови изображения. \r\nКнигата съдържа изключително ценен аудиодиск със записи от Златния фонд и от Фонотеката на БНР с изпълнения на Гена Димитрова в съпровод на Софийската филхармония и на СО на БНР по творби на Александър Йосифов, Джузепе Верди, Джакомо Пучини, Амилкаре Понкиели, Винченцо Белини, Пиетро Маскани, Умберто Джордано, Хектор Берлиоз.", "date": "2018.09.19", "title": "Бургас: В града ще бъдат представени филм и книга за оперната прима Гена Димитрова"}
{"url": "http://www.focus-news.net/news/2018/09/19/2568753/dobrich-v-grada-se-provede-obuchitelna-sreshta-za-predotvratyavane-na-deviatsiite-v-povedenieto-na-detsata.html", "text": "За първа година Община град Добрич и Местната комисия за борба срещу противообществените прояви на малолетните и непълнолетните бяха домакини на обучителна среща – семинар за подкрепа на деца и семейства, с цел предотвратяване на девиациите в поведението на децата и проблемите свързани с тях. Това съобщиха от пресцентъра на  Общината . Участие в семинара на тема: „Фактори, влияещи върху ценности и нагласи през периода на тийнейджърството“ взеха над 50 представители на Местни комисии от страната и инспектори от Детска педагогическа стая.  \r\nСеминарът беше открит от д-р Емилия Баева, заместник-кмет „Хуманитарни дейности“, председател на Местната комисия в град Добрич, която пожела успех на участниците.  \r\nЛектори на обучителната среща бяха Константин Томанов, секретар на Централната комисия за борба срещу противообществените прояви на малолетните и непълнолетните към Министерски съвет, доц. Диана Димитрова, доктор по психология и директор на филиала на Медицински университет – Варна в град Велико Търново и Недялка Николова, психолог към комисията в Добрич, които запознаха присъстващите с темите: „ Бащата в съвременното общество и неговата роля във формиране на детската личност“, „Ролята на медиите като възпитаващ и провокиращ фактор“, „Стратегии и тренинги за справяне с агресивното поведение в училище“ и „Отношението на младите хора към ксенофобията, расизма, дискриминацията и нетолерантността“. \r\nНа срещата участниците изказваха своите мнения и становища от различните служебни позиции, споделяха опита и добрите практики, проблемите с които се сблъскват в работата си с децата и техните родители. \r\nИдеята на Община град Добрич и МКБППМН беше семинарът да даде възможност на участници от цялата страна за обмяна на опит и идеи в областта на превенцията за работа с деца с девиантно поведение.", "date": "2018.09.19", "title": "Добрич: В града се проведе обучителна среща за предотвратяване на девиациите в поведението на децата"}
{"url": "http://www.focus-news.net/news/2018/09/19/2568751/v-evropa-sa-skeptichni-kam-uspeha-na-sreshtata-na-varha-v-zaltsburg-pregled-na-temata-v-evropeyskiya-pechat-agentsiya-fokus.html", "text": "През последните месеци сякаш изглежда, че напрежението в отношенията между страните-членки на Европейския съюз постоянно се задълбочава. Ето защо надеждите за постигане на консенсус по ключови въпроси като миграцията, сигурността и Брекзит не са големи. По покана на австрийското председателство в сряда и четвъртък в Залцбург ще се проведе двудневна неофициална среща на държавните и правителствени лидери на страните от Общността. Европейската преса обаче е единодушна в оценката си, че единственият осезаем резултат от нея ще бъде свикването на нова среща на високо равнище.  \r\n***  Председателят на Европейския съвет Доналд Туск призова членовете на ЕС да обсъдят как най-добре да приключат преговорите с Великобритания за оттеглянето ѝ от ЕС. Той предложи Съюзът да се съсредоточи върху три въпроса, пише The Daily Express.  \r\nПървият въпрос би бил лидерите да обсъдят доколко да обвържат ЕС и Великобритания, след Брекзит.  „Второ, ще обсъдим как да организираме последната фаза на преговорите по Брекзит, включително възможността за свикване на друг Европейски съвет през ноември“.  \r\nИ на трето място по въпроса за ирландската граница, Туск заяви, че съветът е необходимо, за да се „потвърдят необходимостта от правно оперативен заслон на Ирландия, така че да бъдете сигурни, че няма да има твърда граница в бъдеще“.  \r\nВъпросът за ирландската граница е основната точка на спор между Лондон и Брюксел понастоящем, като Великобритания избира мека граница, но ако нейната територия  остане в митническия съюз и единния пазар.  \r\n„Нека си припомня, че избягването на вредата, причинена от Брекзит, е наш общ интерес. Ако всички действаме отговорно, можем да избегнем катастрофа“, смята Туск. \r\n***  Правителствените и държавни лидери на страните от Европейския съюз се събират на двудневна неформална среща в Залцбург – събитие, организирано в рамките на австрийското председателство на Съвета на ЕС, отбелязват в редакцията на виенския ежедневник  Die Presse . \r\nСрещата в Залцбург обаче заплашва да се превърне в поредния повод за илюстрация на продължаващата политическа криза в Общността. Миграция, сигурност, Брекзит: по нито една от трите основни теми, включени в дневния ред на разговорите, няма да бъде постигнат консенсус.  \r\nПоловин година преди крайния срок за официалното отделяне на Великобритания от структурите на Общността, преговорите между Брюксел и Лондон вървят толкова зле, че председателят на Европейския съвет Доналд Туск предупреди в писмо, че сценарият за провал в постигането на споразумение „все още е напълно възможен“.  \r\nОбсъжданията на проблема с Брекзит ще бъдат отложени за специално свикана среща на върха в средата на ноември. Другите два основни въпроса – миграцията и сигурността, изискват своевременни решения. Такива обаче едва ли ще бъдат постигнати с оглед противоположните интереси на правиелствата на държавите-членки на Общността, коментира изданието. \r\n***  Двудневната среща на върха на правителствените и държавни лидери на Общността, която ще бъде открита в австрийския град Залцбург, едва ли покаже солидарност между страните от Европейския съюз, коментира електронното издание  New Europe .  \r\nЕдва ли може да се очаква пробив в преговорите в Австрия – лидерите на страните от ЕС вече гледат напред към срещите, насрочени за октомври и ноември. Тогава следва да бъдат чути конкретни предложения относно Брекзит, когато главният преговарящ на Брюксел Мишел Барние трябва да получи нови указания относно разрешаването на търговските въпроси с Лондон.  \r\nОфициален представител на ЕС разкри, че британският премиер Тереза Май ще коментира Брекзит в сряда вечерта. „Ако вземем графика на сериозно, то през октомври трябва да се върнем с позицията на ЕС на хартия, съставена въз основа на обсъжданията в Залцбург\", подчерта източник на изданието. За целта обаче следва лидерите на ЕС да развият „общо разбиране“ за това какво трябва да съдържа въпросната политическа декларация. От тях се очаква да напомнят, че без споразумение за статута на границата между Република Ирландия и Северна Ирландия няма да има споразумение за оттегляне и търговска сделка. \r\nДекларацията за търговията най-вероятно ще отразява противоположните възгледи на Барние и френския президент Еманюел Макрон, които настояват за подробна пътна карта. Председателят на Съвета на ЕС Доналд Туск и някои от лидерите на Блока биха били по-доволни да видят по-неясна декларация, за да дадат възможност на Обединеното кралство да приспособи позицията си към тази, която ще бъде по-близка до избягването на икономическа „катастрофа\". \r\n***  По повод неформалната среща на правителствените и държавни лидери на страните от Европейския съюз, председателят на ЕП Антонио Таяни коментира необходимостта от взимане на конкретно решение за реформа в областта на убежището. „Пропуснахме твърде много възможности“, призна италианският политик пред германския национален ежедневник  Die Welt . \r\nТаяни бе категоричен – „застоят“ в реформата, отговорни за който са част от страните от ЕС, насърчава популизма и опасното разделение. „Призовавам всички държавни глави и правителствени ръководители на ЕС да обсъдят въпроса за споразумение в Залцбург. Имахме твърде много възможности, които пропуснахме“, категоричен бе председателят на ЕП.  \r\nВ Залцбург ще бъде дискутиран и въпросът за укрепване на Европейската гранична агенция – Фронтекс, а също и планираното откриване на центрове за бежанци в страните от Западните Балкани. Съществува голямо разногласие между държавите-членки на ЕС по този въпрос. Всъщност, наскоро проведената среща на министрите на вътрешните работи във Виена трябваше да даде първите осезаеми резултати от разговорите. Вместо това обаче доведе до отварянето на нови окопи, коментира изданието.   \r\nПрез юни Съветът на ЕС се договори за нови инструменти за управление на миграцията, включващи оказване на помощ на страните от Африка и откриване на центрове за бежанци на Балканския полуостров, припомня  Die Welt . \r\n***", "date": "2018.09.19", "title": "В Европа са скептични към успеха на срещата на върха в Залцбург (Преглед на темата в европейския печат – Агенция „Фокус“)"}
{"url": "http://www.focus-news.net/news/2018/09/19/2568754/v-spetsializiranata-prokuratura-shte-se-provede-brifing-vav-vrazka-s-organiziranata-prestapna-grupa-za-nezakonen-dobiv-i-targoviya-s-darvesina.html", "text": "От 15.45 часа днес в сградата на Специализираната прокуратура на ул. Черковна“ 90 в София ще бъде даден брифинг по повод неутрализирането на организирана престъпна група от длъжностни лица, извършваща незаконен добив и търговия с дървен материал. Това съобщиха от пресцентъра на  Апелативна специализирана прокуратура . В брифинга ще участват заместникът на главния прокурор Иван Гешев, наблюдаващият делото прокурор Ангел Кънев и заместник-директорът на ГДБОП старши комисар Стоян Темелакиев.", "date": "2018.09.19", "title": "В Специализираната прокуратура ще се проведе брифинг във връзка с организираната престъпна група за незаконен добив и търговия с дървесина"}
{"url": "http://www.focus-news.net/news/2018/09/19/2568756/blagoevgrad-intenziven-e-trafikat-na-gkpp-kulata-promahon-na-izhod-za-tovarni-avtomobili.html", "text": "Интензивен е трафикът на ГКПП „Кулата-Промахон“ на изход за товарни автомобили. Това съобщиха за  Радио „Фокус“-Пирин  от ГД „Гранична полиция“. Нормално интензивен е трафикът на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2018.09.19", "title": "Благоевград: Интензивен е трафикът на ГКПП „Кулата-Промахон“ на изход за товарни автомобили"}
{"url": "http://www.focus-news.net/news/2018/09/19/2568749/lozan-panov-vks-minalata-sedmitsa-poluchih-obazhdane-po-telefona-den-predi-zasedanieto-a-vchera-otnovo-takava-forma-na-obshtuvane-ne-e-dopustima.html", "text": "В продължение на 2 години очаквам покана от Народното събрание. Миналата седмица получих обаждане по телефона ден преди заседанието. Отговорих писмено с надеждата, че ще бъда разбран правилно, че формата ни на общуване не е допустима. Това каза председателят на Върховния касационен съд Лозан Панов преди гласуването на докладите за дейността на съдилищата за 2016 и 2017 година, предаде репортер на  Агенция „Фокус“ . „Вчера отново бях поканен на днешното заседание по телефона. Вероятно съм последният, който не е разбрал, че телефонните повиквания отдавна са заменили епистоларната форма на общуване между законодателната и съдебната власт“, заяви той. „По- сенситивните приеха моето отсъствие миналата седмица като неуважение към парламента. Да, институциите трябва да се уважават и почитат, защото вдъхват живот на правото“, коментира Лозан Панов. „По обясними причини нямам представа колко много се е скъсила дистанцията между властите в България. Макар и да не считам за приемливи новите форми на общуване дойдох, за да изпълня законовите си задължения да представя докладите на съдилищата“, каза още председателят на ВКС. \r\nБиляна ИВАНОВА", "date": "2018.09.19", "title": "Лозан Панов, ВКС: Миналата седмица получих обаждане по телефона ден преди заседанието, а вчера отново - такава форма на общуване не е допустима"}
{"url": "http://www.focus-news.net/news/2018/09/19/2568757/vratsa-8-otvodnitelni-trabni-sifoni-sa-izgoreli-pri-pozhar-na-yazovirnata-stena-na-yaz-rogozen-1-v-zemlishteto-na-selo-rogozen.html", "text": "8 отводнителни тръбни сифони са изгорели при пожар на язовирната стена на яз. „Рогозен 1“ в землището на село Рогозен. Това съобщиха от  ОДМВР - Враца . Сигналът за пожара е подаден на 18 септември 2018 г. в 19.40 часа в РУ - Козлодуй. Съобщено е, че горят отводнителни тръбни сифони на язовирната стена на язовир „Рогозен 1“ в землището на село Рогозен. На място е изпратен екип на УПБЗН – село Хайредин, който е неутрализирал пожара. Оперативна следствена група  е извършила оглед на мястото, като е установено, че напълно изгорели са 8 отводнителни тръбни сифони с дължина 6 метра, собственост на Община Хайредин. \r\nПо цялата северна страна на язовирната стена, както и във вътрешността на дерето е установена обгоряла растителност. Ще бъде извършен допълнителен оглед на района. По случая е образувано  досъдебно производство.", "date": "2018.09.19", "title": "Враца: 8 отводнителни тръбни сифони са изгорели при пожар на язовирната стена на яз. „Рогозен 1“ в землището на село Рогозен"}
{"url": "http://www.focus-news.net/news/2018/09/19/2568763/sport-uulvarhamptan-e-otpravil-ofitsialna-oferta-kam-tsska-za-edvin-dzhesi.html", "text": "Елитният английски Уулвърхемптън е отправил официална оферта от 700 хиляди паунда към ЦСКА за ганайския национал Едвин Джеси. Британците изрично са уточнили, че искат Джеси, за да го използват поне до края на сезона във втория отбор на тима. Именно заради това офертата не е впечатляваща. Най-вероятно от \"Армията\" ще отхвърлят предложението, защото искат да получат поне три пъти повече за ганаеца и ще изчакат зимната пауза, преди да вземат окончателно решение.  \r\nСпоред медиите на Острова друг местен отбор - Брайтън, също има интерес към Джеси, който определено е в „Топ 3“ на най-силните футболисти на ЦСКА. \r\nВенцислав ДРАГОМАНОВ", "date": "2018.09.19", "title": "Спорт: Уулвърхамптън е отправил официална оферта към ЦСКА за Едвин Джеси"}
{"url": "http://www.focus-news.net/news/2018/09/19/2568764/ministerstvoto-na-kulturata-zapochva-poetapni-ogledi-na-sastoyanieto-na-sgradi-sas-statut-na-nedvizhimi-kulturni-tsennosti-v-tsentara-na-sofiya.html", "text": "Главна дирекция „Инспекторат за опазване на културното наследство“ към Министерството на културата стартира поетапни огледи за състоянието на сгради със статут на недвижими културни ценности в центъра на София. Това съобщиха за  Агенция \"Фокус\"  от Министерството на културата.  \r\nЦелта на огледите е паралелно с мащабните инфраструктурни строително-ремонтни дейности по ключови булеварди, улици и обществени пространства на територията на централна градска част на Столична община, да се обърне сериозно внимание на опазването, поддръжката и не на последно място - на външния вид на сградите недвижими културни ценности, които да отговарят на статута им.  \r\nПри установяване на липса или лоша поддръжка, ГД „ИОКН“ ще съставя констативни протоколи с предписания с конкретни срокове за изпълнение.  \r\nПри установяване на извършени незаконосъобразни намеси по сградите, ГД „ИОКН“ ще предприема административно-наказателни действия срещу собствениците на сградите.", "date": "2018.09.19", "title": "Министерството на културата започва поетапни огледи на състоянието на сгради със статут на недвижими културни ценности в центъра на София"}
{"url": "http://www.focus-news.net/news/2018/09/19/2568762/burgas-rabotnitsi-sa-postradali-pri-propadane-na-asansyor-v-sgrada-na-firma-za-staklopaketi.html", "text": "Инцидент е възникнал на територията на частна фирма в Бургас, занимаваща се със стъклопакети. Това каза за  Радио „Фокус“ – Бургас  Цветелина Рандева, говорител на ОДМВР – Бургас. По думите ѝ при инцидента асансьор в една от сградите на фирмата е пропаднал от 3-4 метра разстояние, в резултат на което стъклата, заедно с работниците, които са ги превозвали, са паднали на първия етаж, като стъклата са се счупили. „Нараняванията, които работниците са получили, са от срязовете на стъклата“, каза още Рандева. Тя добави, че към момента пострадалите са откарани с три линейки към бургаска болница и се установяват вида на получените наранявания и състоянието им. \r\nМария ГЕОРГИЕВА", "date": "2018.09.19", "title": "Бургас: Работници са пострадали при пропадане на асансьор в сграда на фирма за стъклопакети"}
{"url": "http://www.focus-news.net/news/2018/09/19/2568759/blagoevgrad-odmvr-provezhda-operatsiya-evropeyski-den-bez-zaginali-na-patya-edward.html", "text": "ОДМВР-Благоевград провежда операция „Европейски ден без загинали на пътя – EDWARD“. Това каза пред  Радио „Фокус“-Пирин  инспектор Славчо Ангелов, началник-група в сектор „Пътна полиция“-Благоевград. Той отбеляза, че тази година мотото на операцията е „Безопасни мобилни комбинации за живот“. Инсп. Ангелов посочи, че за постигането на целта да няма загинали по пътищата на страната ни днес, от МВР ще е засилена контролната дейност и в максимална степен ще се подпомогне безопасността на всички участници в движението по пътищата. По думите му на 21 септември 2017 година по време на операция EDWARD на територията на страната са били регистрирани 19, а през 2016 година – 11 тежки пътнотранспортни произшествия. Ангелов каза още, че за успешното осъществяване на операцията, ще се проведе 24-часов контрол на движението по пътищата и ще има, респективно, полицейско присъствие. Той добави, че в максимална степен ще се използват наличните технически средства и автоматизираните технически средства за контрол на скоростта. \r\nНатали СТЕФАНОВА", "date": "2018.09.19", "title": "Благоевград: ОДМВР провежда операция „Европейски ден без загинали на пътя – EDWARD“"}
{"url": "http://www.focus-news.net/news/2018/09/19/2568755/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 89 см, а температурата на водата - 22.6 градуса.  \r\nИ днес над българския участък на река Дунав ще бъде слънчево. Ще духа до умерен североизточен вятър. Максималните температури ще са между 24° и 27°.", "date": "2018.09.19", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/19/2568765/pregled-na-osnovnite-temi-vav-varnenskiya-pechat.html", "text": "„Най-много гости от Германия, Полша и Румъния са отсядали през юли“, е заглавие от първа страница в днешния брой на варненския вестник  „Черно море“ . Най-много туристи от Германия, Полша и Румъния са отсядали във Варна през месец юли, съобщават от Териториално статистическо бюро – Североизток. „С 6% повече руски туристи са посетили страната ни от началото на 2018-а“, допълва изданието. С 6% повече руски туристи са посетили страната ни от началото на 2018 година. Това стана ясно при откриването на втория Форум на побратимените български и руски градове, които се провежда в к. к Св. св. Константин и Елена. Той е посветен на 110- годишнината от създаването на курорта. \r\n„Голямото предаване на пластмасови капачки ще е на 29 септември“, информира медията. Най-мащабната акция за събиране на пластмасови капачки за рециклиране е на 29 септември т. г. във Варна. Това съобщиха в сутрешния блок на тв „Черно море“ с водещ Александър Йорданов инициаторите от сдружение „Аз вярвам и помагам“ Владислав Николов и Антония Антонова. Капачките ще се предават на пиацата пред Катедралния храм „Свето Успение Богородично“. Те трябва да са в торби или чували, но не и в туби.  \r\n„Представят спектакъла „Българската армия от Аспарух до наши дни“, четем още в броя. Военният спектакъл „Българската армия от Аспарух до наши дни“ ще бъде представен на 22 септември, от 11 до 15 часа в Аспаруховия вал на парка на „Аспарухово“ във Варна, съобщиха на пресконференция от организационен комитет „22 септември“. Поводът е 110-годишнината от обявяването на Деня на независимостта и 140 години от създаването на Българската армия.  \r\n“Неправоспособен с джип причини меле на бул. „Сливница“, съобщава също изданието.", "date": "2018.09.19", "title": "Преглед на основните теми във варненския печат"}
{"url": "http://www.focus-news.net/news/2018/09/19/2568758/prezidentat-e-razpisal-ukaza-za-osvobozhdavaneto-na-mladen-marinov-ot-posta-glaven-sekretar-na-mvr.html", "text": "След внасянето на необходимите документи в съответствие със съгласувателната процедура за издаване на укази в президентската институция, държавният глава е разписал указа за освобождаването на главен комисар Младен Маринов от поста главен секретар на МВР. Това съобщиха за  Агенция „Фокус“  от прессекретариата на държавния глава. \r\nСлед разписания указ се очаква утре Народното събрание да освободи: Николай Нанков като министър на регионалното развитие и благоустройството, Ивайло Московски като министър на транспорта, информационните технологии и съобщенията и Валентин Радев като министър на вътрешните работи. Очаква се техните места да заемат: Петя Аврамова - МРРБ, Росен Желязков - МТИТС и Младен Маринов - МВР. \r\nЛюба АЛЕКСИЕВА", "date": "2018.09.19", "title": "Президентът е разписал указа за освобождаването на Младен Маринов от поста главен секретар на МВР"}
{"url": "http://www.focus-news.net/news/2018/09/19/2568760/lozan-panov-vks-za-promenite-v-apk-ne-lishayvate-grazhdanite-ot-dostap-do-pravosadie-naklanyayki-veznata-v-ednata-posoka.html", "text": "Не лишайвате българските граждани от достъп до правосъдие, накланяйки везната в едната посока. Това каза председателят на Върховния касационен съд Лозан Панов за последните промени в АПК преди гласуването на докладите за дейността на съдилищата за 2016 и 2017 година, предаде репортер на  Агенция „Фокус“ .  „Да не се връща колелото на историята обратно. При една млада демокрация трябва да има повече гаранции за опазване на гражданите от административен произвол“, коментира той. „Днес сте депутати, а утре като обикновени граждани ще трябва да живеете по правилата, които самите вие сте създали“, обяви Лозан Панов. \r\nБиляна ИВАНОВА", "date": "2018.09.19", "title": "Лозан Панов, ВКС за промените в АПК: Не лишайвате гражданите от достъп до правосъдие, накланяйки везната в едната посока"}
{"url": "http://www.focus-news.net/news/2018/09/19/2568761/zhelyo-boychev-bsp-za-balgariya-vizhdali-sme-mnozhestvo-konfrontatsii-po-osta-premier-prezident-i-predi-nesamneno-darzhavniyat-glava-shte-naddelee-i-tozi-pat.html", "text": "Виждали сме множество конфронтации по оста премиер-президент и преди – несъмнено държавният глава ще надделее и този път. Това каза за сутрешния блок „Добро утро, България“ на Радио „Фокус“ Жельо Бойчев, народен представител от „БСП за България“. Според него налице е видима управленска криза, като поредното доказателство за това е невъзможността правителството да се справи с трите министерски оставки, които да са глътка въздух, цяла една седмица.  „Президентът Румен Радев беше много ясен – разписани са пълномощията и на двете институции, както и процедурата, която трябва да се спазва при издаването на такъв тип документи – това не подлежи на обсъждане. Няма как БСП да бъде страна в този спор. Оценката за президента я дават българските граждани, а от доверието им става ясно, че това, което прави, се харесва от тях. Когато си обезличил институциите, когато дълго време си бил в ситуация, в която си правиш каквото искаш, без да се съобразяваш с конституционните разпоредби, с нормите и правилата в държавата, а сега имаш насреща човек с мнение и отговорност да изпълнява функциите си – съвсем нормално е това да не се харесва на ГЕРБ. Очакванията на българските граждани към управленците е да разрешават проблемите им, а не да изпадат в такъв тип институционални войни“, коментира народният представител от „БСП за България“. От самото формиране на правителството българските граждани са свидетели на всекидневни скандали, припомни Жельо Бойчев. Според него поредният управленски блокаж, на който сме свидетели сега, не може да се реши само с няколко персонални промени. По този начин премиерът Борисов прави опити да печели време на власт, вместо да предприеме цялостна промяна в Министерски съвет, а само с такава сегашните управляващи са имали шанс да запазят позициите си, коментира още Бойчев.", "date": "2018.09.19", "title": "Жельо Бойчев, „БСП за България“: Виждали сме множество конфронтации по оста премиер-президент и преди – несъмнено държавният глава ще надделее и този път"}
{"url": "http://www.focus-news.net/news/2018/09/19/2568769/dimitar-margaritov-kzp-namaleniyata-promotsiite-i-razprodazhbite-davat-vazmozhnost-na-potrebitelite-za-izgodni-pokupki.html", "text": "Има три основни типа изгодни за потребителите оферти с отстъпки – намаленията, промоциите и разпродажбите. Това каза председателят на Комисията за защита на потребителите (КЗП) Димитър Маргаритов в Новините на ТВ+ в този период, когато много търговци се освобождават от летните колекции за зареждането с есенно-зимни или въвеждат нови продукти на пазара, съобщиха от пресцентъра на  КЗП .   \r\n„При намаленията стоката трябва да е продавана на старата цена поне един месец. Хората трябва да могат да видят каква е била тази стара цена, каква е новата цена и съответно – какъв е процентът на намалението”, разясни Маргаритов и допълни, че това ясно и недвусмислено трябва да бъде посочено на етикета на съответната стока или в близост до групите стоки, за които се отнася съобщението за намаление. „Особено когато на пазара се въвежда някакъв нов продукт, потребителите не могат да преценят изгодността на една такава оферта, защото е възможно стоката да не се предлага на много места”, обърна внимание председателят на КЗП. „Тогава отново трябва да се подходи с известна доза „потребителско недоверие”, ако продуктът се предлага като някаква панацея и затова се предлага на дадена по-висока цена”, добави той.  \r\nМаргаритов подчерта, че „т.нар. разпродажби могат да се случат само при определени обстоятелства, които са посочени изрично в закона, а не кой когато си реши да напише: „ликвидация”, „довиждане, ще се видим пак” и т.н.”. Възможните хипотези, в които търговците имат право да обявят разпродажби, са при прекратяване на дейността на търговското предприятие, при осъществяване на строително-ремонтни дейности за повече от 30 дни или при пълна или частична разпродажба на стоковите наличности при продажба на търговския обект.  \r\nПредседателят на КЗП посочи, че е важно потребителите да знаят тези обстоятелства, да обръщат внимание и да бъдат по-предпазливи. Също и да сигнализират, ако нещо не е наред. Той припомни, че и при пазаруване от намаление важат всички потребителски права, свързани с рекламациите и гаранционната отговорност на продавача за различните видове стоки.  \r\nСанкциите за некоректни търговци при провеждането на кампании за намаление са до 30 000 лв. при първоначално нарушение и до 50 000 лв. при повторно.", "date": "2018.09.19", "title": "Димитър Маргаритов, КЗП: Намаленията, промоциите и разпродажбите дават възможност на потребителите за изгодни покупки"}
{"url": "http://www.focus-news.net/news/2018/09/19/2568767/koha-ditore-kosovo-liderite-na-kosovo-imat-protivorechivi-vazgledi-otnosno-rezultata-ot-dialoga-sas-sarbiya.html", "text": "Във водеща статия, публикувана на първа страница, косовският ежедневник  Koha Ditore  обръща внимание на противоречивите възгледи на президента Хашим Тачи и министър-председателя Рамуш Харадинай по отношение на резултата от диалога със Сърбия за нормализиране на двустранните отношения.  \r\nКосовският премиер предупреждава за пореден път, че евентуална промяна на границата ще има трагични последствия, докато Тачи продължава да настоява, че корекцията й е единственият начин Сърбия да признае Косово като независима държава. „За война се говореше и при демаркацията на границата с Черна гора, но вместо това последва ентусиазирано и емоционално гласуване от страна на противниците й“, цитира изданието думите на държавния глава на Косово.  Тереза Герова", "date": "2018.09.19", "title": "Koha Ditore (Косово): Лидерите на Косово имат противоречиви възгледи относно резултата от диалога със Сърбия"}
{"url": "http://www.focus-news.net/news/2018/09/19/2568771/dobrich-trafikat-po-okolovrastniya-pat-na-grada-v-uchastaka-ot-km-7824-do-km-16539-se-osashtestvyava-s-povisheno-vnimanie-poradi-chastichni-remonti.html", "text": "Нормално се осъществява движението по републиканската пътна мрежа на територията на област Добрич, предаде репортер на  Радио „Фокус“ – Варна . Пътните настилки са сухи, видимостта е добра. Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. Движението по пътя Добрич – Силистра от км 36+760 до км 38+000 и от км 99+500 до км 105+400 се осъществява с повишено внимание поради ремонтни дейности на асфалтовата настилка. Трафикът по околовръстния път на Добрич в участъка от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. \r\nМарияна ВАЛЕНТИНОВА", "date": "2018.09.19", "title": "Добрич: Трафикът по околовръстния път на града в участъка от км 7+824 до км 16+539 се осъществява с повишено внимание поради частични ремонти"}
{"url": "http://www.focus-news.net/news/2018/09/19/2568770/pazardzhik-poradi-remont-v-rayona-na-89-km-na-avtomagistrala-trakiya-dvizhenieto-se-osashtestvyava-dvuposochno-v-platnoto-v-posoka-plovdiv.html", "text": "Ограничено поради ремонт е движението по автомагистрала „Тракия“ в района на 89 км, съобщи за  Радио „Фокус“ – Пазарджик  дежурният в Областно пътно управление – Пазарджик. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. \r\nАлбена ЖИЛЕКОВА", "date": "2018.09.19", "title": "Пазарджик: Поради ремонт в района на 89 км на автомагистрала „Тракия“ движението се осъществява двупосочно в платното в посока Пловдив"}
{"url": "http://www.focus-news.net/news/2018/09/19/2568772/ministar-predsedatelyat-boyko-borisov-se-sreshtna-s-glavniya-prokuror-na-federalna-provintsiya-bavariya-reynard-ryotle.html", "text": "Министър-председателят Бойко Борисов се срещна с главния прокурор на федерална провинция Бавария Рейнард Рьотле, който е на официално посещение в България по покана на главния прокурор Сотир Цацаров. Това съобщиха от  правителствената информационна служба . \r\nВъв фокуса на разговорите бяха възможностите за задълбочаване на сътрудничеството в противодействието на организираната престъпност, корупцията и тероризма. Премиерът Борисов запозна Рьотле и с усилията на страната ни в борбата с контрабандата, икономическите престъпления и организираните престъпни групи.", "date": "2018.09.19", "title": "Министър-председателят Бойко Борисов се срещна с главния прокурор на федерална провинция Бавария Рейнард Рьотле"}
{"url": "http://www.focus-news.net/news/2018/09/19/2568773/varna-normalna-e-patnata-obstanovka-v-oblastta.html", "text": "На територията на Областно пътно управление - Варна няма временни ограничения за движение на моторни превозни средства. Спокойна е пътната обстановка в областта, настилките са сухи, видимостта е добра, предаде репортер на  Радио „Фокус“ – Варна . Движението по пътя между Кранево и Варна е забранено за преминаване на моторни превозни средства над 10 тона, при 83-тия километър. Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско. Там се работи в участъка от 8-ми до 15-ти километър.  \r\nОт Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. Продължават частичните ремонтни дейности по пътя между Девня и Суворово. Ремонти текат и по пътя Вълчи дол – Суворово. Преминаването по 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.09.19", "title": "Варна: Нормална е пътната обстановка в областта"}
{"url": "http://www.focus-news.net/news/2018/09/19/2568775/kardzhali-zadarzhan-e-mazh-povredil-20-patni-znaka-na-patya-dzhebel-selo-vodenicharsko.html", "text": "Задържан е мъж, повредил 20 пътни знака на пътя Джебел - село Воденичарско. Това съобщиха от  ОДМВР - Кърджали . След подадена жалба вчера в РУ - Джебел и организирани издирвателни действия снощи в 20.00 часа е установен извършителят – 24-годишен мъж. По първоначални данни става дума за вандалска акция след употреба на алкохол, при която голяма част от знаците били изтръгнати, а други изкривени. Проверката по случая се извършва от група „Охранителна полиция“ в управлението по чл.216, ал.1 от Наказателния кодекс за повреда и унищожаване на чуждо имущество.", "date": "2018.09.19", "title": "Кърджали: Задържан е мъж, повредил 20 пътни знака на пътя Джебел - село Воденичарско"}
{"url": "http://www.focus-news.net/news/2018/09/19/2568776/ogranichen-e-dostapat-do-rozhenskiya-manastir-zaradi-izvarshvane-na-sledstveni-deystviya.html", "text": "Ограничен е достъпът до Роженския манастир заради извършване на следствени действия. Това уточняват от  Канцеларията на Неврокопска св. митрополия . \"С болка и тревога съобщаваме, че на 18.09.2018 г. вечерта бе извършено нападение над Роженския манастир \"Св. Рождество Богородично\" и е оказано физическо насилие над духовно лице в манастира от група неизвестни засега извършители\", заявяват от Неврокопската митрополия. Оттам уточняват още, че в момента се провеждат следствени действия от компетентните органи, поради което достъпът до манастира днес ще бъде ограничен за неопределено време.", "date": "2018.09.19", "title": "Ограничен е достъпът до Роженския манастир заради извършване на следствени действия"}
{"url": "http://www.focus-news.net/news/2018/09/19/2568774/nova-makedoniya-makedoniya-zoran-zaev-e-vav-vashington-za-sreshta-s-amerikanskiya-vitseprezident.html", "text": "Министър-председателят на Македония е на посещение в САЩ, където ще бъде приет за среща с вицепрезидента на страната Майк Пенс, съобщава електронното издание на първия вестник в югозападната ни съседка –  „Нова Македония“. \r\n„Срещата ще се проведе по покана на вицепрезидента Пенс, а на нея ще се обсъди напредъкът на Македония към членството в НАТО“, поясниха от правителството в Скопие. \r\nПътуването на Заев до Вашингтон бе предшествано от посещенията в Македония на американския министър на отбраната Джеймс Матис и помощник-държавният секретар на САЩ Уес Мичъл. Двамата, наред с други представители на Вашингтон, изказаха ясна подкрепа за предстоящия референдум за името и интеграцията на страната в структурите на Европейския съюз и НАТО. Тереза Герова", "date": "2018.09.19", "title": "„Нова Македония“ (Македония): Зоран Заев е във Вашингтон за среща с американския вицепрезидент"}
{"url": "http://www.focus-news.net/news/2018/09/19/2568779/danas-sarbiya-ana-barnabich-a-ne-aleksandar-vuchich-shte-predstavlyava-sarbiya-na-obshtoto-sabranie-na-oon.html", "text": "Държавният глава на Сърбия Александър Вучич няма да представлява страната на годишната сесия на Общото събрание на ООН. Вместо него за Ню Йорк ще замине министър-председателят Ана Бърнабич, разкриват близки до управляващите кръгове източници на водещия сръбския ежедневник  Danas . \r\nВучич трябваше да присъства на събитието, но изданието припомня, че още миналата седмица сръбския президент спомена за неотменими задължения в графика си и призна, че не е съвсем уверен дали ще може да замине за Ню Йорк. „Просто искам да бъде повече време в страната, не може непрекъснато да съм зад граница“, бяха думите на сръбския президент, които  Danas  цитира отново. \r\nОт редакцията подчертават, че в медийното пространство бе разпространена информация за среща между Вучич и държавния глава на Руската федерация Владимир Путин, която трябва да се проведе в рамките на текущия месец септември. Изданието твърди, че все още не е определена датата. \r\nВ същото време, някои от медиите в Прищина твърдят, че президентът на Косово Хашим Тачи ще се срещне с държавния глава на САЩ Доналд Тръмп в кулоарите на Общото събрание на ООН. Припомня се, че 73-та годишна сесия ще бъде открита в началото на следващата седмица. Двамата биха могли да обсъдят идеята за корекция на границата между Косово и Сърбия. Предположението, че диалогът между Тачи и Вучич за нормализиране на двустранните отношения изглежда обаче ще се окажат погрешни, коментира изданието. Тереза Герова", "date": "2018.09.19", "title": "Danas (Сърбия): Ана Бърнабич, а не Александър Вучич ще представлява Сърбия на Общото събрание на ООН"}
{"url": "http://www.focus-news.net/news/2018/09/19/2568782/sliven-8-godishno-dete-e-blasnato-ot-lek-avtomobil-v-selo-gradets.html", "text": "8-годишно дете е блъснато от лек автомобил в село Градец. Това съобщиха от  ОДМВР - Сливен . Сигналът за инцидента е подаден на 18 септември в 14.50 часа в РУ - Котел. Лек автомобил „БМВ“, управляван от водач на 42 години от село Ябланово, е ударил внезапно изскочило на пътното платно 8-годишно дете, което е транспортирано до МБАЛ - Сливен за оказване на медицинска помощ, без опасност за живота. По случая е образувано досъдебно производство.", "date": "2018.09.19", "title": "Сливен: 8-годишно дете е блъснато от лек автомобил в село Градец"}
{"url": "http://www.focus-news.net/news/2018/09/19/2568777/plovdiv-58-godishen-mazh-e-zaginal-pri-trudova-zlopoluka-kray-selo-stryama.html", "text": "58-годишен мъж е загинал при трудова злополука край село Стряма. Това съобщи за  Радио „Фокус“-Пловдив  говорителят на ОДМВР-Пловдив. Сигналът за тежка трудова злополука в индустриалната зона край с. Стряма е получен днес около 8.45 часа. Според първоначалната информация по време на строителна дейност на сграда двама работници се били издигнали с вишка, а един направлявал отдолу. През това време от около 10-метрова височина паднал панел на сградата и ударил вишката, след което затиснал работника отдолу. Мъжът, на 58 години, загинал на място. Останалите двама, на 29 и 26 години, са откарани в болница. Служители на Районно управление на МВР – Раковски са на мястото на произшествието. Извършва се оглед. Уведомена е Инспекцията по труда. \r\nЦветана ТОНЧЕВА", "date": "2018.09.19", "title": "Пловдив: 58-годишен мъж е загинал при трудова злополука край село Стряма"}
{"url": "http://www.focus-news.net/news/2018/09/19/2568778/ministerstvoto-na-kulturata-shte-izvarshi-proverka-v-rozhenskiya-manastir.html", "text": "Министерството на културата ще извърши проверка във връзка с извършения акт на насилие и вандализъм на територията на Роженския манастир „Рождество Богородично“. Това съобщиха за  Агенция „Фокус“  от пресцентъра на  Министерство на културата . Главна дирекция „Инспекторат за опазване на културното наследство“ към Министерството ще извърши проверка на място с цел установяване на нанесени щети върху недвижимата културна ценност.", "date": "2018.09.19", "title": "Министерството на културата ще извърши проверка в Роженския манастир"}
{"url": "http://www.focus-news.net/news/2018/09/19/2568781/kyustendil-podaden-e-signal-za-nezakonen-dobiv-na-zlato-v-zemlishtata-na-selata-shishkovtsi-i-razhdavitsa.html", "text": "Сигнал за незаконен добив на злато в землищата на селата Шишковци и Раждавица, област Кюстендил, е бил подаден в Регионална инспекция по околната среда и водите (РИОСВ) – Перник. Това съобщиха за  Радио „Фокус” – Кюстендил  от инспекцията. Още през 2015 година от експерти на РИОСВ-Перник са извършвани многократни  извънредни проверки, при които е констатирано, че в землищата на селата Раждавица, Копиловци и Дворище, се извършва незаконен добив на разсипно злато. Съставени са били съответните актове за установяване на административни нарушения. Освен това, по инициатива на директора на РИОСВ-Перник, е била проведена работна среща със заместник-кмета на община Кюстендил, представител на Басейнова дирекция „Западнобеломорски район” и областния управител на област с административен център Кюстендил с цел преустановяване на незаконните добивни дейности. РИОСВ-Перник е предоставила на ДАНС – Кюстендил копия от съставените констативни протоколи, както и наличната документация за поземлените имоти, върху които се извършва незаконен добив от дружества, притежаващи удостоверения от Министерство на финансите. С изменението на Закона за подземните богатства от март 2011 година, Министерството на енергетиката е държавният орган, отговорен за упражняване на контрол върху дейностите по добиване на подземни богатства. Начина на стопанисване на земеделските земи е регламентиран в Закона за опазване на земеделските земи на Министерството на земеделието, храните и горите. \r\nВенцеслав ИЛЧЕВ", "date": "2018.09.19", "title": "Кюстендил: Подаден е сигнал за незаконен добив на злато в землищата на селата Шишковци и Раждавица"}
{"url": "http://www.focus-news.net/news/2018/09/19/2568766/narodnite-predstaviteli-ot-bsp-za-balgariya-shte-provedat-diskusii-za-viziya-za-balgariya-v-oblastite-targovishte-i-gabrovo-na-20-septemvri.html", "text": "Народните представители от „БСП за България“ ще проведат дискусии за „Визия за България“ с граждани от областите Търговище, Габрово и Велико Търново на 20 септември. Това съобщиха от пресцентъра на  НС на БСП .   В област Велико Търново: \r\n- От 18.00 часа в читалището на град Сухиндол ще бъдат народните представители Дора Янкова, Донка Симеонова и Даниел Йорданов.  В област Търговище: \r\n- В 17.00 часа в Заседателната зала на Общината в град Антоново ще бъдат Николай Цонков и Веска Ненчева; \r\n- В 12.30 часа в Общинския съвет на БСП в град Търговище ще бъдат зам.-председателите на ПГ на \"БСП за България\" Георги Свиленски и Антон Кутев и депутатите Валери Жаблянов, Петър Кънев, Георги Михайлов, Георги Андреев, Светла Бъчварова, Георги Гьоков, Анелия Клисарова, Александър Симов, Стоян Мирчев и Славчо Велков; \r\n- В 14.00 часа в Клуб на пенсионера в село Кардам ще бъдат секретарят на ПГ на БСП на левицата Филип Попов и депутатът Димитър Данчев. В 16:00 часа те ще бъдат в Клуба на пенсионера, с. Медовина, община Попово; \r\n- В 14.00 часа в Клуба на пенсионера в село Бистра ще бъдат Петър Кънев и Светла Бъчварова; \r\n- В 14.30 часа в Клуба на пенсионера в село Садина ще бъдат зам.-председателят на ПГ на левицата Весела Лечева и народният представител Денчо Бояджиев; \r\n- В 14.30 часа в Клуба на пенсионера в село Цар Асен ще бъдат депутатите Иван Иванов и Валентина Найденова. В 16.00 часа те ще посетят Клуб на пенсионера в село Ковачевец, общ. Попово; \r\n- В 15.00 часа в Клуба на пенсионера в село Дралфа ще бъдат зам.-председателят на ПГ на левицата Георги Свиленски и депутатът Александър Симов;  \r\n- В 15.00 часа в клуб \"Капитан Петко Войвода\" в град Търговище ще бъдат народният представител Георги Михайлов и председателят на Областния съвет на БСП - Търговище Явор Куюмджиев;  \r\n- В 15.00 часа в клуба на ул. \"Паисий\" в град Търговище ще бъдат народните представители Георги Гьоков и Славчо Велков;   \r\n- В 16.00 часа, в Клуба на пенсионера в село Макариополско ще бъдат Валери Жаблянов и Анелия Клисарова;  \r\n- В 16.00 часа в читалище \"Пробуда\" в село Илийно ще бъдат депутатите Таско Ерменков и Димитър Стоянов. В 18.00 часа те ще проведат среща и в Заседателната зала на Общината в град Омургаг;  \r\n- В 16.00 часа в клуб \"Дръзновение\" в град Търговище ще бъдат зам.-председателят на ПГ на левицата Антон Кутев и Стоян Мирчев; \r\n- В 16.30 часа в село Паламарца ще бъде депутатът Милко Недялков; \r\n- В 18.00 часа в читалище \"Св. св. Кирил и Методий\" в град Попово ще бъдат Весела Лечева, Денчо Бояджиева, Филип Попов, Димитър Данчев, Валентина Найденова, Иван Иванов и Милко Недялков;  \r\n- В 18.30 часа в читалището в село Стража ще бъдат зам.-председателят на ПГ на \"БСП за България\" Георги Свиленски и народният представител Георги Андреев; \r\n- В 18.30 часа в Кафе-театъра на читалището в град Търговище ще бъдат народните представители Анелия Клисарова, Светла Бъчварова, Георги Михайлов, Петър Кънев и Георги Гьоков.   В област Габрово: \r\n- В 17.00 часа в Художествена галерия \"Христо Цокев\" в град Габрово ще бъдат зам.-председателят на ПГ на левицата Крум Зарков, народните представители Виолета Желева, Иван Иванов, Лало Кирилов и Радослав Стойчев;  \r\n- В 17.30 часа на “Тревненски кът” в град Трявна ще бъдат зам.-председателят на ПГ на левицата Христо Проданов, секретарят на групата Кристиан Вигенин, народните представители Георги Йорданов, Нона Йотова и Александър Паунов; \r\n- В 17.30 часа в залата на Община Дряново ще бъдат секретарят на ПГ на \"БСП за България\" Ирена Анастасова, Валентин Ламбев, Иван Ченчев и Кольо Милев;  \r\n- В 18.00 часа в залата на читалището в село Ганчовец ще бъдат народните представители Димитър Георгиев и Стефан Бурджев; \r\n- В 18.00 часа в зала \"Видима\" на х-л \"Севлиево Плаза\" в град Севлиево ще бъдат зам.-председателят на ПГ на \"БСП за България\" Драгомир Стойнев, народните представители Красимир Янков, Йордан Младенов и Георги Стоилов.", "date": "2018.09.19", "title": "Народните представители от „БСП за България“ ще проведат дискусии за „Визия за България“ в областите Търговище и Габрово на 20 септември"}
{"url": "http://www.focus-news.net/news/2018/09/19/2568768/zam-predsedatelyat-na-ns-emil-hristov-po-povod-izkazanoto-ot-lozan-panov-otnasyame-se-s-uvazhenie-kam-institutsiite-i-spazvame-zakonite.html", "text": "По повод отношението на Лозан Панов и изказаното от него за качеството на законите в Народното събрание мисля, че това не е мястото, формата и начина. Това каза зам.-председателят на парламента Емил Христов по повод думите на председателя на Върховния касационен съд Лозан Панов, че е неприемливо депутатите да го канят на пленарно заседание по телефона, предаде репортер на  Агенция „Фокус“ . „Ръководството на Народното събрание се отнася с уважение към всички институции. Спазва законите и собствения си правилник“, заяви той. „Стремим се институциите да бъдат поставени в равноправно положение“, посочи Емил Христов. „Убеден съм, че ще чуете мнението на народните представители относно становището ви по повод приеманите закони“, се обърна той към председателя на ВКС Лозан Панов. \r\n Биляна ИВАНОВА", "date": "2018.09.19", "title": "Зам.-председателят на НС Емил Христов: По повод изказаното от Лозан Панов - отнасяме се с уважение към институциите и спазваме законите"}
{"url": "http://www.focus-news.net/news/2018/09/19/2568785/natsionalniyat-voennoistoricheski-muzey-shte-raboti-s-vhod-svoboden-na-22-septemvri-po-povod-110-godini-ot-obyavyavaneto-na-nezavisimostta.html", "text": "Националният военноисторически музей ще работи с вход свободен за постоянната хронологична и външната експозиция на музея, както и за временните си изложби на 22 септември от 10.00 до 17.00 часа по повод 110 години от обявяването на Независимостта. Това съобщиха от пресцентъра на  Националния военноисторически музей . Само в този ден посетителите ще могат да видят отличия, документи и снимки на генерал-майор Стефан Паприков, външен министър при обявяването на Независимостта и главна фигура в дипломатическата ѝ защита. Те са част от личния архив на неговата наследница Зоя Паприкова и фонда на НВИМ. \r\nНезависими ли сме днес? Важна ли е Независимостта и защо? Какво ни донесе тя 110 години след нейното обявяване? Провокирани с тези въпроси всички, избрали да отбележат празника в НВИМ, ще могат да споделят своите чувства и мисли за Независимостта, поглеждайки и отвъд историческите факти, като оставят своето послание на специално създадена за празника Стена на Независимостта. \r\nПосетителите ще могат да се докоснат и до ключови експонати от постоянната експозиция на музея, пренесли през времето духа на историческия акт, ознаменувал стремежа на българския народ за равноправно присъствие на картата на Европа като самостоятелна държава. Сред тях са държавният печат на Княжество България, най-високото отличие на Царство България – орден „Св. св. равноапостоли Кирил и Методий“, униформата и шашката на цар Фердинанд I, униформата, пистолета „Браунинг“ и част от отличията на военния министър генерал-лейтенант Данаил Николаев. \r\nФилмите „Независима България“ на Огнян Сурдолов и „Фердинанд Български“ на проф. Светослав Овчаров, които ще бъдат прожектирани от 11.00 часа до 13.30 часа и от 14.30 часа до 16.00 часа, ще обогатят знанията на посетителите за това знаково за българската история събитие.", "date": "2018.09.19", "title": "Националният военноисторически музей ще работи с вход свободен на 22 септември по повод 110 години от обявяването на Независимостта"}
{"url": "http://www.focus-news.net/news/2018/09/19/2568783/blagoevgrad-ivo-papazov-ibryama-i-orkestar-trakiya-gostuvat-na-traditsionniya-esenen-panair-v-gotse-delchev.html", "text": "Иво Папазов-Ибряма и оркестър „Тракия“ гостуват на традиционния есенен панаир в Гоце Делчев. Това каза за  Радио „Фокус“-Пирин  Даниела Крантева, експерт в направление „Връзки с обществеността“ към Община Гоце Делчев. Тя посочи, че началото на музикалната програма ще бъде поставено в 19,30 часа, като преди специалните изпълнители, участие ще вземе местен оркестър. По думите й програмата на панаира тази година е много богата. Даниела Крантева подчерта, че са се постарали да има за всеки по нещо, както за най-младите, така и за по-възрастното поколение. Тя уточни, че панаирът от години се провежда в района на бившата казарма, тъй като там е достатъчно широко.  \r\n„На следващия ден, в четвъртък, специалното участие е на фолк-певицата Алисия. В петък – 21 септември, ще ни гостува Бобан Здравкович. На 22 септември участие ще вземат два наши местни оркестъра, защото по същото време сме предвидили един прекрасен концерт на ансамбъл „Танец“ на площада в града, който е извън програмата на панаира. На 23 септември специален гост ще бъде любимката на най-младите – Гери Никол. На 24 септември завършваме панаира с оркестър „Мега Фолк“ – един от най-добрите местни оркестри, със солисти Тинка Бошнакова и Николай Ковачев“, каза още Даниела Крантева. \r\nНатали СТЕФАНОВА", "date": "2018.09.19", "title": "Благоевград: Иво Папазов-Ибряма и оркестър „Тракия“ гостуват на традиционния есенен панаир в Гоце Делчев"}
{"url": "http://www.focus-news.net/news/2018/09/19/2568786/zam-ministar-georg-georgiev-razgovarya-v-seul-s-gen-vinsent-bruks-glavnokomandvasht-na-silite-na-oon-sasht-i-savmestnoto-komandvane-sasht-republika-koreya.html", "text": "Заместник-министърът на външните работи Георг Георгиев се срещна вчера в Сеул с генерал Винсент Брукс, главнокомандващ на Силите на ООН, САЩ и съвместното командване САЩ - Република Корея. Това съобщиха от пресцентъра на  Министерството на външните работи . Разговорът се състоя в особено специален за мирния процес на Корейския полуостров ден, когато започна третата за тази година среща на върха между лидерите на Република Корея и КНДР Мун Дже-ин и Ким Чен-ун.    \r\nЗаместник-министър Георгиев и генерал Брукс обсъдиха състоянието на текущите дипломатически усилия за постигане на пълно ядрено разоръжаване на Корейския полуостров. Георг Георгиев сподели и опита, който България има в дипломатическите си отношения с Република Корея и КНДР. Той допълни, че от 2015 г. между София и Сеул има установено всеобхватно и ориентирано към бъдещето партньорство и се развива особено интензивен политически диалог.    \r\nБългария е и една от седемте страни-членки на ЕС, които имат собствено посолство в Пхенян.    \r\nГеорг Георгиев изтъкна още, че през първата половина на т.г. успоредно с българското председателство на Съвета на ЕС, България е провела и местното ротационно председателство на ЕС в КНДР, като е представяла визията на Съюза за пълна, проверима и необратима денуклеаризация на Северна Корея в рамките на политиката на критична ангажираност с Пхенян. \"Всичко това ни дава много прецизен поглед върху процесите от двете страни на демилитаризираната зона\", каза българският заместник-министър.  \r\nОт своя страна ген. Брукс даде висока оценка на усилията, които България полага за стриктно придържане към режима на санкции на ООН спрямо КНДР и играе ролята на стратегически партньор на САЩ в процесите, засягащи колективната сигурност, отбраната и борбата с глобалния тероризъм.", "date": "2018.09.19", "title": "Зам.-министър Георг Георгиев разговаря в Сеул с ген. Винсент Брукс, главнокомандващ на Силите на ООН, САЩ и съвместното командване САЩ - Република Корея"}
{"url": "http://www.focus-news.net/news/2018/09/19/2568780/kiril-dobrev-bsp-viziya-za-balgariya-e-normalnostta-ot-koyato-vseki-ima-nuzhda.html", "text": "„ГЕРБ нямат никакъв интерес да се говори за „Визия за България”, защото са наясно, че след като бъде завършен този документ, ще бъде ясна алтернативата на тяхното цялостно управление. Алтернатива, написана от хората, която въвежда нормалност в обществено-политическия живот и е алтернатива на досегашната система на управление, не просто на отделни политики”. Това каза по време на заседанието на ОблС на БСП във Велико Търново зам.-председателят на левицата Кирил Добрев, съобщиха от пресцентъра на  НС на БСП . „Нашата задача в следващите месеци е да запознаем всички български граждани с идеите и приоритетите на левицата и да покажем, че сме готови да управляваме”, допълни той. Според заместник-председателя на БСП всеки един човек трябва да намери нещо за себе си в този документ и да участва в неговото разработване с предложения. „Визия за България може да бъде и отправна точка, която да даде основата за разработване на местните програми на левицата в отделните общини”, допълни зам.-председателят на БСП. \r\nКирил Добрев припомни, че финансовият министър на ГЕРБ Владислав Горанов и дори Иван Костов са заговорили за изчерпване на модела на плоския данък и въвеждане на прогресивна данъчна система - нещо, което БСП говори повече от година. Според Добрев за първи път левицата успява да откликне на обществените очаквания. „Като човек, който е минал през всички нива на организационната работа, зная, че не документите печелят избори, но те са важна част от тази битка. Чрез тях обществото се запознава и ориентира - какви са идеите и каква политика ще предложи левицата при едно свое управление. Точно затова започваме да говорим за програма много преди избори, за да дадем време и възможност на хората да участват в нейното изготвяне и след това заедно да се борим за нейното изпълнение\", подчерта Кирил Добрев. Той припомни, че Визия за България е продължение на редица стъпки, които БСП предприе в последната година - продължение на програмата на левицата от последните парламентарни избори, последвана от алтернативния бюджет, който беше предложен през октомври миналата година.  \r\nДнес и утре продължават срещите на народните представители от ПГ „БСП за България” в област Велико Търново. За два дни ще бъдат посетени всички общини в областта, както и в област Габрово, където ще бъдат представени основните приоритети на левицата.", "date": "2018.09.19", "title": "Кирил Добрев, БСП: „Визия за България” е нормалността, от която всеки има нужда"}
{"url": "http://www.focus-news.net/news/2018/09/19/2568790/parlamentat-othvarli-na-parvo-chetene-predlozhenieto-na-bsp-18-godishnite-da-poluchavat-elektronni-karti-za-kulturni-deynosti.html", "text": "Парламентът отхвърли на първо четене законопроекта за допълнение на Закона за закрила и развитие на културата, внесен от БСП, предаде репортер на  Агенция „Фокус“ . 69 депутати бяха „за“, 51- „против“, а 54 гласуваха с „въздържал се“. От левицата предложиха при навършване на 18 години гражданите да получават електронна карта за културни дейности. Картата важи за циркови и музикални спектакли, както и за концерти, музеи, художествени галерии, театри, филмови прожекции, покупка на книги. От БСП предложиха стойността на картата да бъде 200 лева и да може да се използва до края на годината, следваща пълнолетието. Според опозицията за електронните карти ще са необходими малко над 15 млн. лева. От Министерство на културата не подкрепят предложението с мотив, че не е направен анализ на очакваните резултати.  \r\nБиляна ИВАНОВА", "date": "2018.09.19", "title": "Парламентът отхвърли на първо четене предложението на БСП 18-годишните да получават електронни карти за културни дейности"}
{"url": "http://www.focus-news.net/news/2018/09/19/2568792/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министър-председателят на Македония е на посещение в САЩ, където ще бъде приет за среща с вицепрезидента на страната Майк Пенс, съобщава електронното издание на първия вестник в югозападната ни съседка –  „Нова Македония“. \r\n„Срещата ще се проведе по покана на вицепрезидента Пенс, а на нея ще се обсъди напредъкът на Македония към членството в НАТО“, поясниха от правителството в Скопие. \r\nПътуването на Заев до Вашингтон бе предшествано от посещенията в Македония на американския министър на отбраната Джеймс Матис и помощник-държавният секретар на САЩ Уес Мичъл. Двамата, наред с други представители на Вашингтон, изказаха ясна подкрепа за предстоящия референдум за името и интеграцията на страната в структурите на Европейския съюз и НАТО. \r\n***  Във водеща статия, публикувана на първа страница, косовският ежедневник  Koha Ditore  обръща внимание на противоречивите възгледи на президента Хашим Тачи и министър-председателя Рамуш Харадинай по отношение на резултата от диалога със Сърбия за нормализиране на двустранните отношения.  \r\nКосовският премиер предупреждава за пореден път, че евентуална промяна на границата ще има трагични последствия, докато Тачи продължава да настоява, че корекцията й е единственият начин Сърбия да признае Косово като независима държава. „За война се говореше и при демаркацията на границата с Черна гора, но вместо това последва ентусиазирано и емоционално гласуване от страна на противниците й“, цитира изданието думите на държавния глава на Косово. \r\n***  Държавният глава на Сърбия Александър Вучич няма да представлява страната на годишната сесия на Общото събрание на ООН. Вместо него за Ню Йорк ще замине министър-председателят Ана Бърнабич, разкриват близки до управляващите кръгове източници на водещия сръбския ежедневник  Danas . \r\nВучич трябваше да присъства на събитието, но изданието припомня, че още миналата седмица сръбския президент спомена за неотменими задължения в графика си и призна, че не е съвсем уверен дали ще може да замине за Ню Йорк. „Просто искам да бъде повече време в страната, не може непрекъснато да съм зад граница“, бяха думите на сръбския президент, които  Danas  цитира отново. \r\nОт редакцията подчертават, че в медийното пространство бе разпространена информация за среща между Вучич и държавния глава на Руската федерация Владимир Путин, която трябва да се проведе в рамките на текущия месец септември. Изданието твърди, че все още не е определена датата. \r\nВ същото време, някои от медиите в Прищина твърдят, че президентът на Косово Хашим Тачи ще се срещне с държавния глава на САЩ Доналд Тръмп в кулоарите на Общото събрание на ООН. Припомня се, че 73-та годишна сесия ще бъде открита в началото на следващата седмица. Двамата биха могли да обсъдят идеята за корекция на границата между Косово и Сърбия. Предположението, че диалогът между Тачи и Вучич за нормализиране на двустранните отношения изглежда обаче ще се окажат погрешни, коментира изданието. \r\n***", "date": "2018.09.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/19/2568791/konkursite-za-direktori-na-darzhavnite-kulturni-institutsii-da-se-izlachvat-v-internet-reshi-parlamentat-na-parvo-chetene.html", "text": "Парламентът прие на първо четене промени в Закона за закрила и развитие на културата с вносител Министерски съвет, предаде репортер на  Агенция „Фокус“ . „За“ гласуваха 92 народни представители, а един се въздържа. С промените се предвижда конкурсите за директори на държавните културни институти, както и на изпълнителния директор на ИА „Национален филмов център“ да се излъчват на интернет страницата и/или видеоканала на Министерството на културата. Предложението е с цел прозрачно, ясно и видимо състезание, справедлив избор, както и увеличаване на доверието в институциите. \r\nБиляна ИВАНОВА", "date": "2018.09.19", "title": "Конкурсите за директори на държавните културни институции да се излъчват в интернет реши парламентът на първо четене"}
{"url": "http://www.focus-news.net/news/2018/09/19/2568793/sport-mesi-s-osem-hettrika-v-shampionska-liga.html", "text": "Меси е и единственият футболист, който вече има осем хеттрика в Шампионска лига. Суперзвездата на Барселона Лионел Меси започна с хеттрик новия сезон в груповата фаза Шампионската лига. Аржентинецът подобри собствения си рекорд срещу ПСВ Айндховен, а Барселона победи холандския тим с 4:0 на “Камп Ноу”. Така Меси стана едва вторият футболист в историята на турнира, който бележи 14 сезона в Шампионската лига. По този начин той повтори постижението на легендата на Реал Мадрид - Раул. \r\nЛюбопитно е и постижението на Усман Дембеле. Французинът е първият играч от Ла Лига този сезон, който бележи в три различни състезания - Суперкупата на Испания, Примера Дивисион и Шампионска лига. \r\nВенцислав ДРАГОМАНОВ", "date": "2018.09.19", "title": "Спорт: Меси с осем хеттрика в Шампионска лига"}
{"url": "http://www.focus-news.net/news/2018/09/19/2568788/visokotehnologichno-oborudvani-avtomobili-shte-kontrolirat-shofyorite-za-plateni-patni-taksi.html", "text": "Специализираните автомобили, с които ще се контролират автомобилите за платени пътни такси при ползването на републиканските пътища са високотехнологични и са оборудвани с камери. Те ще могат и през деня, и през нощта да регистрират, преминаващите превозни средства като разчитат техните номера. Това обясни в ефира на БНТ Радослав Николов, съветник на министъра на регионалното развитие и благоустройството в оставка Николай Нанков, съобщиха от пресцентъра на  Агенция „Пътна инфраструктура“ . В автомобила ще има таблет или лаптоп, на който ще се визуализират преминаващите автомобили. Системата ще засича регистрационния номер, автоматично ще го разпознава и в централната база данни в реално време ще се проверява дали конкретното превозно средство има платена винетка за автомобилите до 3.5 т или пътна такса за превозните средства над 3.5 т.  \r\nАвтомобилите ще са оборудвани и с ПОС терминали, така че при проверка, ако шофьорът не е платил съответната такса, ще може да го направи. „При желание и при спиране на пътя тези, които искат, могат с банкова карта да заплатят на място компенсаторна такса, ако са в нарушение“, каза Радослав Николов. Той посочи още, че шофьорите не е задължително да бъдат отбивани за проверка на пътя, но когато се установи, че пътуват без валидна електронна винетка ще бъдат информирани за съответното нарушение по подобен начин, както в момента се получава известие за нарушенията на пътя от камерите на „Пътна полиция“.  \r\nС дебитни или кредитни карти ще се купува от 1 януари 2019 г. електронна винетка от терминалите за самообслужване, от уеб портал или от мобилно приложение. 500 ще са терминалите за самообслужване. Те ще са разположени на удобни за шофьорите места по републиканската мрежа, обясни още Николов. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Данните, които шофьорите ще трябва да въведат са регистрационният номер на автомобила, срокът за валидност на електронната винетка - годишна, тримесечна, месечна, седмична или уикенд, и началната дата за стартирането ѝ. Последната стъпка, преди плащането, е потвърждаване на въведената информация. С плащане в брой потребителите ще могат да купят електронна винетка като посетят както и досега офис от разпространителската мрежа - бензиностанциите, офисите на областните пътни управления на АПИ и др.", "date": "2018.09.19", "title": "Високотехнологично оборудвани автомобили ще контролират шофьорите за платени пътни такси"}
{"url": "http://www.focus-news.net/news/2018/09/19/2568795/rtk-live-kosovo-ramush-haradinay-potarsi-podkrepata-na-italiya-za-transformatsiyata-na-kss-v-armiya.html", "text": "Министър-председателят на Косово Рамуш Харадинай потърси подкрепата на Италия за трансформацията на Косовските сили за сигурност (КСС) в армия, коментира  RTK Live . \r\nВ рамките на среща с италианския министър на отбраната Елизабета Трента, Харадинай подчерта, че Рим е бил много важен фактор в изграждането на държавността на Косово. В тази връзка косовският премиер призова средиземноморската страна да продължи да оказва подкрепа на Прищина за важните процеси, включително трансформацията на КСС в армия и членството на страната в международни организации като Интерпол. . Тереза Герова", "date": "2018.09.19", "title": "RTK Live (Косово): Рамуш Харадинай потърси подкрепата на Италия за трансформацията на КСС в армия"}
{"url": "http://www.focus-news.net/news/2018/09/19/2568794/odmvr-pazardzhik-gazovoto-orazhie-podlezhi-na-registratsiya-v-14-dneven-srok-sled-negovoto-zakupuvane.html", "text": "Газовото оръжие подлежи на регистрация в 14-дневен срок след неговото закупуване, каза за  Радио „Фокус“ – Пазарджик  Мирослав Стоянов, говорител на ОДМВР-Пазарджик. По думите му закупуването на този вид оръжие може да стане от лица, навършили 18-годишна възраст. „В случай, че оръжието бъде закупено, но не се регистрира, бива отнемано от собственика му, а той се санкционира с акт. Добре е, когато се носи газов пистолет, да се носи и документ от покупката му, в който да е посочена марката, модела и серийния номер на пистолета, както и изрично да е упоменато, че оръжието е газ-сигнално. Така бихте спестили и на себе си и на полицейските служители в значителен обем възможните проблеми, ако при полицейска проверка намерят такова оръжие във“, уточни Стоянов.  \r\nТой припомни, че притежателите на газови пистолети могат да ги използват при самозащита, тъй като те не причиняват смърт. Газовото оръжие не се квалифицира като огнестрелно и затова може да се използва при самозащита - на собствения живот или имуществото. „Всеки гражданин има правота да защитава своя живот, здраве и собственост, когато бива нападнат в жилището си от крадци”, коментира Мирослав Стоянов. „Условието е обаче той да е уверен в себе си и във възможностите си да борави с оръжие. При всички останали случаи е добре незабавно да подаде сигнал на тел. 112 и да изчака полицейските сили да му окажат съдействие. Гражданите, които притежават огнестрелни оръжия, могат да ги използват като крайна мярка, когато са в условията на крайна необходимост, когато има  заплаха за техния живот или този на близките им. Степента на използването на оръжието трябва да отговоря на степента на реалната заплаха за живота им. Добре е, ако все пак се наложи да се използва оръжие,  да не се насочва директно в крадеца, а да се стреля настрани или нагоре с цел сплашване“, уточни Стоянов. Притежателите на газови пистолети могат да ги използват при самозащита, тъй  като те не причиняват смърт. Газовото оръжие не е огнестрелно оръжие, затова може да се използва като самозащита на собствения живот или имуществото, каза още Стоянов. \r\nАлбена ЖИЛЕКОВА", "date": "2018.09.19", "title": "ОДМВР-Пазарджик: Газовото оръжие подлежи на регистрация в 14-дневен срок след неговото закупуване"}
{"url": "http://www.focus-news.net/news/2018/09/19/2568797/dobrich-s-praznichen-kontsert-i-ilyuminatsii-shte-bade-otbelyazan-praznikat-na-grada-na-25-septemvri.html", "text": "С празничен концерт и илюминации ще бъде отбелязан празникът на града на 25 септември. Това съобщиха от пресцентъра на  Община град Добрич . Любимият певец на тийнейджърите Криско ще забавлява жителите и гостите на града на празничния поп–рок концерт „Здравей Добрич“ на 25 септември от 19.30 часа на площад „Свобода“. Младият изпълнител ще представи избрани свои песни, които се превърнаха в хитове и завладяха българските топ класации. В концерта ще участват още Арт център „Палитра” с директор Иван Иванов, СК „Алексия“ с хореограф Севдалина Мавродиева, Студио за поп-рок певци „Сарандев” при Общински младежки център с вокален педагог Елена Карабельова, възпитаници на СУ „Св. Климент Охридски” с педагог Милена Пеева, Хип-хоп формация „NNS CREW” при Общински младежки център с ръководител Миглена Георгиева и Балетна формация „My Dance“ с ръководител Пламена Петрова. Водещ на празника ще бъде талантливият и харизматичен изпълнител Дамян Попов. Вечерта ще завърши с празнични илюминации.", "date": "2018.09.19", "title": "Добрич: С празничен концерт и илюминации ще бъде отбелязан празникът на града на 25 септември"}
{"url": "http://www.focus-news.net/news/2018/09/19/2568784/tsvetan-tsvetanov-gerb-neka-pri-glasuvane-na-dokladi-da-govorim-za-problemite-v-sadebnata-sistema-a-ne-dali-lozan-panov-e-uvedomen-po-telefona.html", "text": "Нека, когато се гледат доклади за съдебната система, да говорим по проблемите й, а не затова дали сте уведомен по телефона. Това каза председателят на ПГ на ГЕРБ Цветан Цветанов по повод изказването на председателя на ВКС Лозан Панов, предаде репортер на  Агенция „Фокус“ . „Всички институции трябва да работим за това да имаме взаимно уважение един към друг. Както ние ценим вашия труд, така вие да цените нашия“, обяви той. „Във всяка парламентарна комисия работят специалисти. Те не са дошли с новия парламент, тук са от десетилетия. Работят и дават всичко от себе си, за да бъде законодателството на необходимото високо ниво“, посочи Цветанов. „Казвам го чисто прагматично. Нито ние, нито вие имаме необходимост от подобен сблъсък- чисто институционално“, заяви председателят на ПГ на ГЕРБ. „Изпитваме уважение към съдебната система. Силата на една демокрация, на Конституцията е постигнатият консенсус за разделението на властите“, каза още Цветан Цветанов.  \r\nБиляна ИВАНОВА", "date": "2018.09.19", "title": "Цветан Цветанов, ГЕРБ: Нека при гласуване на доклади да говорим за проблемите в съдебната система, а не дали Лозан Панов е уведомен по телефона"}
{"url": "http://www.focus-news.net/news/2018/09/19/2568798/burgas-prez-noemvri-gradat-posreshta-nay-silniya-pluven-turnir-za-2018-g.html", "text": "Международно състезание от най-висок ранг ще събере в Бургас над 600 плувци и звезди на плувните спортове от страната и чужбина. Това ще се случи на 10 и 11 ноември с първото издание на супер турнира  Burgas Swimming open '2018, съобщиха от пресцентъра на  Общината . \r\nМястото е най-модерният плувен комплекс в България – Парк „Арена ОЗК“ – Бургас, в ж.к. „Славейков“.  Той е с олимпийски размери, отговарящ на изискванията на Международната федерация по плувни спортове и на Европейската плувна лига. Турнирът ще събере състезатели във възрастови групи  А(2008-2009); В(2007); C(2006); D(2004-2005). \r\nВсеки от тях ще има право да участва в 4 индивидуални дисциплини и щафети. Няма ограничение за брой състезатели от клуб в една дисциплина, както и брой на състезателите в отбора. Записванията за участие ще продължат до 24 октомври на телефон +359885940291. Главен съдия на турнира ще бъде Вили Цеков. \r\nОфициалният старт на Burgas Swimming open 2018 ще бъде даден точно в 16.30 часа на 10 ноември с уникална програма. В нея, освен големите имена на плувните спортове у нас, акустиката на спортното съоръжение ще изпробва с гласа си една от най-популярните млади български изпълнителки. \r\nЗа всички изненади в програмата на турнира ще продължим да ви информираме през следващите седмици. \r\nВодещ на събитието ще бъде коментаторът за „Евроспорт“, динамото в плувните спортове Георги Чобанов. Той е международно признат и е първият от 21 години насам наш съдия на Европейското първенство по плуване в Лондон. \r\nОрганизатори на Burgas Swimming open 2018  са СК „Акулите“, Унибетони, със специалното съдействие на Българска Федерация Плувни Спортове и Община Бургас.", "date": "2018.09.19", "title": "Бургас: През ноември градът посреща най-силния плувен турнир за 2018 г."}
{"url": "http://www.focus-news.net/news/2018/09/19/2568800/haskovo-v-dimitrovgrad-shte-bade-predstavena-izlozhbata-v-tehnite-ochi-s-portretna-fotografiya-na-detsa.html", "text": "За първи път върху паната на пл. „Поезия“ в Димитровград ще бъдат показани фотографии на деца. Това съобщиха от пресцентъра на  Общината . Изложбата със заглавие „В техните очи“ е на Чавдар Димитров и показва 18 фотографии на деца. Селекцията от осем черно-бели и десет цветни пана изразява различната детска емоционалност и контраст на настроения при децата. Тяхната неподправеност е уловена от автора във въздействащата изразителност на детските очи. Както казва самия той, обича да снима деца заради смисъла, бъдещето и всичкото, което събират в себе си децата. Цветният и същевременно черно-бял детски свят създава усещане за завършеност на изложбата.  \r\nДетайлността на работата на фотографа го прави един от най-добрите документални и портретни фотографи, пред обектива на който са заставали множество известни и популярни личности, но неговото майсторство се разкрива в работата с хора, които не са свикнали да позират пред обектива. В портфолиото му има няколко участия в изложби и много споделени фотографии в социалните мрежи. \r\nЧерно-бялата фотография е смятана за най-въздействащата и арт-изразност при снимките. Палитрата от настроения, която изпъква през липсата на цветовете разкрива способността на фотографа да вижда света през фотоапарата. Изложбата е част от платформата „Димитровград\".", "date": "2018.09.19", "title": "Хасково: В Димитровград ще бъде представена изложбата „В техните очи“ с портретна фотография на деца"}
{"url": "http://www.focus-news.net/news/2018/09/19/2568799/gl-insp-borislav-shturkov-ru-sandanski-izvarshitelite-na-krazhbata-v-rozhenskiya-manastir-ne-sa-bili-vaorazheni.html", "text": "Извършителите на кражбата в Роженския манастир не са били въоръжени. Това каза на брифинг гл. инсп. Борислав Щурков, началник на Районно управление (РУ) на МВР-Сандански, предаде репортер на  Радио „Фокус“-Пирин . Той отбеляза, че те са носили помощни средства за разбиване на стена. По думите му свещеникът в манастира няма физически наранявания, но е бил неутрализиран, а след обира се е освободил сам.  \r\n„В 20.47 часа е получен сигналът за обира, в Районното управление в Сандански. Сигналът е подаден от отец Епифаний. Имал е стар мобилен телефон с интернет връзка и чрез друг човек е направена връзка с младши полицейски инспектор, който обслужва района. Той е уведомен и така започват нашите действия“, посочи гл. инсп. Борислав Щурков. Той допълни, че са откраднати 11 охранителни камери, от общо 20, поставени в светата обител. Началникът на РУ-Сандански не пожела да оповести повече подробности около разследването, за да не възпрепятства работата по случая. \r\nНатали СТЕФАНОВА", "date": "2018.09.19", "title": "Гл. инсп. Борислав Щурков, РУ-Сандански: Извършителите на кражбата в Роженския манастир не са били въоръжени"}
{"url": "http://www.focus-news.net/news/2018/09/19/2568802/stara-zagora-s-tarzhestven-ritual-i-pokaz-na-tehnika-v-grada-shte-bade-otbelyazan-denyat-na-nezavisimostta.html", "text": "С тържествен ритуал и показ на техника в града ще бъде отбелязан Денят на независимостта. Това съобщиха от пресцентъра на  Община Стара Загора . Ритуалът по повод 110 години от обявяване Независимостта на България ще започне на 22 септември в 10.30 часа пред „Паметника на загиналите във войните старозагорци“ в парк „Александър Стамболийски“ (Алана).  \r\nВ ритуала ще участват почетен караул, знаменна група и Военен духов оркестър на Старозагорския военен гарнизон. Веднага след това ще започне празничен концерт на смесен хор „Родина“ при НЧ „Родина – 1860“, туристически хор „Средногорски звуци“ и Общински духов оркестър.  \r\nСтарозагорският военен гарнизон организира показ на техника и въоръжение. Армейската техника ще бъде разположена на южната част на бул. „Цар Симеон Велики“ от кръстовището с бул. „Партриарх Евтимий“ до Средно училище „Васил Левски“ за времето от 9.00 до 12.00 часа. \r\nНа 22 септември в с. Ново село Народно читалище „Гранит – 1928“ ще отбележи с тържествено честване 90 години от основаването на читалището и 115 години от рождението на основателя му Петър Пашовски.", "date": "2018.09.19", "title": "Стара Загора: С тържествен ритуал и показ на техника в града ще бъде отбелязан Денят на независимостта"}
{"url": "http://www.focus-news.net/news/2018/09/19/2568796/volen-siderov-obedineni-patrioti-dobre-e-che-prezidentat-rumen-radev-e-otgovoril-s-podpisvane-na-ukaz-a-ne-s-izlishno-i-veche-tendentsiozno-bavene.html", "text": "Добре е, че президентът Румен Радев е отговорил с подписване на указ, а не с излишно и вече тенденциозно бавене. Това каза пред журналисти в парламента председателят на ПГ на „Обединени патриоти“ Волен Сидеров, предаде репортер на  Агенция „Фокус“ . „Идеята е да се преодолее разминаването и честолюбието, че президентът не е уведомен, както трябва. Ето сега това е поправено“, посочи той. „Дали е имало пропуски, от администрацията твърдят, че не имало. Президентът е намерил такива. Сега нещата са изчистени, това е важното“, коментира Волен Сидеров. „Нека това бъде поука за бъдещи действия, да не се оставя съмнение за незачитане“, призова той. „От личен опит знам, че липсата на разговор води до изостряне и излишно напрежение“, каза още председателят на ПГ на „Обединени патриоти“. \r\nБиляна ИВАНОВА", "date": "2018.09.19", "title": "Волен Сидеров, „Обединени патриоти“: Добре е, че президентът Румен Радев е отговорил с подписване на указ, а не с излишно и вече тенденциозно бавене"}
{"url": "http://www.focus-news.net/news/2018/09/19/2568801/kathimerini-sreshtata-v-zaltsburg-gartsiya-shte-podkrepi-plana-na-es-za-fronteks.html", "text": "Министър-председателят на Гърция Алексис Ципрас ще подкрепи плана на Брюксел за разширяване на обхвата и правомощията на Европейската агенция за гранична и брегова охрана (Фронтекс), съобщава електронното издание на вестник  Kathimerini . В рамките на неформалната среща на държавните и правителствени лидери на страните от Общността, която се провежда в австрийския град Залцбург, Ципрас ще призове колегите си към справедливо разпределение на тежестта от миграцията. \r\nПланът, представен миналата седмица от еврокомисаря по миграцията Димитрис Аврамопулос, предвижда увеличение на бюджета на Фронтекс до близо 11,3 милиарда евро в периода между 2021 г. и 2027 г. Броят на оперативния персонал трябва да нарасне от 1 300 на 10 000 души до 2020 г. \r\nСпоред източници от правителството, Ципрас също така ще отбележи необходимостта от усъвършенстване на агенцията на ЕС в областта на убежището с цел ускоряване на процедурите за кандидатстване и подобряване на политиката на ЕС за връщане на отхвърлените мигранти.  Очаква се той да призове за преразглеждане на европейската система за предоставяне на убежище, за да бъдат създадени ефективни механизми за законна миграция от трети държави и преходни схеми за презаселване, особено за кризи като тази в Сирия. \r\nЩо се отнася до разговорите за Брекзит, Ципрас ще заяви, че трябва да се избягва сценарият без сделка, тъй като той ще има сериозни последици за Европа, бизнеса и обикновените граждани. Тереза Герова", "date": "2018.09.19", "title": "Kathimerini: Срещата в Залцбург: Гърция ще подкрепи плана на ЕС за Фронтекс"}
{"url": "http://www.focus-news.net/news/2018/09/19/2568804/d-r-vyara-tserovska-kmet-na-pernik-van-der-kroon-varvya-po-svoya-pat-s-dostoynstvo-i-shte-bade-pomnen-sas-svoyata-vseotdaynost-v-razshiryavaneto-na-granitsite-na-priyatelstvata.html", "text": "Ван Дер Кроон вървя по своя път с достойнство и ще бъде помнен от приятели и колеги със своята решителност и всеотдайност, с която защитаваше и разширяваше границите на приятелствата. Това се посочва в съболезнователен адрес на кмета на Община Перник д-р Вяра Церовска до семейството на Хенри ван дер Кроон и Ларс Алгел, президент на ФЕКГ, съобщиха от пресцентъра на  Общината . В съболезнователния адрес на кмета Церовска се посочва още: „В този скръбен за вас момент приемете от мое име и от името на Община Перник най-искрени съболезнования и съчувствия. В тежък момент като този думите са безсилни да изразят болката от загубата, но бих искала да споделя с Вас дълбоката си съпричастност и човешка подкрепа.  \r\nКато основател и дългогодишен президент на Федерацията на европейските карнавални градове г-н Ван Дер Кроон с чест отстояваше ценностите и високите цели на карнавалното изкуство, издигаше авторитета на федерацията. Като почетен гражданин на Перник той вървя по своя път с достойнство и ще бъде помнен от приятели и колеги със своята решителност и всеотдайност, с която защитаваше и разширяваше границите на приятелствата.  \r\nПерник и перничани ще помнят неговото сърдечно, искрено и добронамерено отношение към хората.  \r\nСпоменът за него ще оживява и чрез дарението на личната му колекция от сувенири и медали за града ни.  \r\nТой ще остане винаги жив в сърцата ни! Поклон пред светлата му памет!“", "date": "2018.09.19", "title": "Д-р Вяра Церовска, кмет на Перник: Ван Дер Кроон вървя по своя път с достойнство и ще бъде помнен със своята всеотдайност в разширяването на границите на приятелствата"}
{"url": "http://www.focus-news.net/news/2018/09/19/2568789/deputatite-prieha-dokladite-za-deynostta-na-sadilishtata-za-2016-i-2017-godina.html", "text": "Депутатите приеха докладите за дейността на съдилищата за 2016 и 2017 година, предаде репортер на  Агенция „Фокус“ . Докладите отчитат увеличение от 13,3 % на разглежданите дела от районните съдилища между 2016 и 2017 година. За 2016 година броят на делата за разглеждане в съдебната система, без тези във ВКС, е 634 239, а за 2017 година- 682 130. През 2016 година в районните съдилища към областните центрове 655 съдии са разгледали 359 745 дела. За 2017 година съдиите са 659, а делата 392 062. Има ръст и при средната натовареност на районните съдилища в областните центрове. Средната натовареност на районните съдилища в областните центрове през 2016 година е 52,9% дела на месец, а през 2017 година- 57.6%. \r\nДокладите трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС обаче гласуването беше отложено заради отсъствието на председателя на Върховния касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства. Днес председателят на ВКС Лозан Панов присъства на гласуването.  \r\nБиляна ИВАНОВА", "date": "2018.09.19", "title": "Депутатите приеха докладите за дейността на съдилищата за 2016 и 2017 година"}
{"url": "http://www.focus-news.net/news/2018/09/19/2568787/lozan-panov-vks-vse-po-trudno-motiviram-magistratite-da-uchastvat-v-pravna-komisiya-mnogo-chesto-pokanite-idvat-v-posledniya-moment.html", "text": "Винаги, когато сме сезирани да участваме в работни комисии на ниво Министерство на правосъдието и правна комисия, сме се отзовавали. Това каза председателят на Върховния касационен съд Лозан Панов, предаде репортер на  Агенция „Фокус“ . „Все по-трудно мотивирам магистратите да участват в процеса. Много често поканите идват в последния момент“, обяви той. „Много често между първо и второ четене се правят промени, които променят същността на първоначалните“, заяви Панов. „Колегите казват, че мнението им не се зачита“, коментира той. „Има много закони, където изключението за обратно действие, започва се превръща в правило“, каза още председателят на ВКС. \r\nБиляна ИВАНОВА", "date": "2018.09.19", "title": "Лозан Панов, ВКС: Все по-трудно мотивирам магистратите да участват в Правна комисия, много често поканите идват в последния момент"}
{"url": "http://www.focus-news.net/news/2018/09/19/2568803/emsc-zemetresenie-ot-38-po-rihter-e-registrirano-v-rumaniya.html", "text": "Земетресение с магнитуд от 3,8 по скалата на Рихтер е регистрирано в Румъния в 5:43 часа тази сутрин, показва справка на интернет страницата на  Европейския средиземноморски сеизмологичен център (EMSC). \r\nЕпицентърът на труса е бил на 152 км северно от столицата Букурещ и на 39 км западно от Фокшани, с дълбочина от 133 км под земната кора.  \r\nНе се привеждат данни за пострадали или материални щети. Тереза Герова", "date": "2018.09.19", "title": "EMSC: Земетресение от 3,8 по Рихтер е регистрирано в Румъния"}
{"url": "http://www.focus-news.net/news/2018/09/19/2568805/plovdiv-inspektsiyata-po-truda-zapochna-proverka-po-sluchaya-sas-zaginaliya-rabotnik-kray-selostryama.html", "text": "Инспекцията по труда в Пловдив започна проверка по случая със загиналия работник край село Стряма тази сутрин. Това съобщи за  Радио „Фокус”-Пловдив  директорът на инспекцията Атанас Чернаев. Мъжът, който е на 58 години, е бил затиснат от елементи от строителна конструкция по време на изграждането на логистичен център на верига хипермаркети. Инспекцията по труда е получила сигнал за инцидента тази сутрин, малко преди 09.00 часа, и веднага е изпратила свой екип на място, за да извърши проверка. „Ще се установява какви нарушения на нормативните документи, свързани със здравето и безопасността, са допуснати и кой ги е допуснал”, каза Атанас Чернаев. Инспекцията работи съвместно с останалите контролни органи. \r\nДвамата пострадали при случая работници са били закарани в болница. За момента се знае, че те не са тежко пострадали. От болницата съобщиха, че в момента им се извършват изследвания. \r\nЦветана ТОНЧЕВА", "date": "2018.09.19", "title": "Пловдив: Инспекцията по труда започна проверка по случая със загиналия работник край селоСтряма"}
{"url": "http://www.focus-news.net/news/2018/09/19/2568807/bakir-izetbegovich-aleksandar-vuchich-govori-za-mir-a-mezhduvremenno-vaorazhava-sarbiya.html", "text": "Бакир Изетбегович, член на тристранното председателство на Босна и Херцеговина, отправи остри думи към сръбския президент Александър Вучич, като заяви, че той говори за мир, докато в същото време въоръжава армията си, пише косовският ежедневник  Koha Ditore . \r\nВ интервю за сараевска медия, цитирано от изданието, Изетбегович твърди, че президентът на Сърбия използва „големи думи“ в опит да успокои сръбските граждани, преди да предприеме конкретни стъпки към Косово. „Ясно е, че е дошло времето за окончателно разплитане на косовския възел“, предупреждава Изетбегович.  \r\nКоментирайки възможния обмен на територии между Косово и Сърбия, той сподели опасенията си, че подобен ход ще увеличи апетитите на Република Сръбска за независимост. \r\nПо-рано тази седмица стана ясно, че Китай ще достави на Сърбия шест безпилотни летални апарати (БпЛА) ново поколение, два от които – бойни. \r\nБойните дронове може да се използват за елиминация на жива сила и вражески обекти и техника. Детайли за сделката бяха представени след срещата между президентите на Китай Си Дзинпин и на Сърбия Александър Вучич, който е на посещение в страната за участие в Източния икономически форум, т.нар. Летен Давос. Тереза Герова", "date": "2018.09.19", "title": "Бакир Изетбегович: Александър Вучич говори за мир, а междувременно въоръжава Сърбия"}
{"url": "http://www.focus-news.net/news/2018/09/19/2568808/kyustendil-za-poredna-godina-muzeyat-v-grada-shte-se-vklyuchi-v-otbelyazvaneto-na-evropeyski-dni-na-nasledstvoto.html", "text": "За поредна година музеят в Кюстендил ще се включи в отбелязването на Европейски дни на наследството. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. В дните от 21 до 23 септември ще бъде обявен вход свободен за всички музейни експозиции на Регионален исторически музей – Кюстендил. Желаещите ще имат възможност да посетят археологическата и нумизматична експозиция в зала „Асклепий”, етнографската изложба в зала „Стримон” – „С дъх на билки – лечебни и магични”. В къща-музей „Димитър Пешев” е подредена  експозиция, посветена на Димитър Пешев и спасяването на българските евреи през Втората световна война. Представена е и изложбата „Български офицери, родени извън пределите на Княжество България”. Отворени ще бъдат изложбена зала на джамия „Ахмед бей”, къща-музей „Ильо войвода”, както и Емфиеджиевата къща. В музейния комплекс „Свети Георги” се представя изложбата  „Храмови иконописания от Пернишко”. \r\nВенцеслав ИЛЧЕВ", "date": "2018.09.19", "title": "Кюстендил: За поредна година музеят в града ще се включи в отбелязването на Европейски дни на наследството"}
{"url": "http://www.focus-news.net/news/2018/09/19/2568806/burgas-trima-sa-postradalite-rabotnitsi-pri-intsidenta-s-asansyor-vav-firmata-za-avtostakla-nyama-opasnost-za-zhivota-im.html", "text": "Трима са пострадалите работници при инцидента с асансьор във фирмата за автостъкла, няма опасност за живота им. Това съобщиха от  ОДМВР - Бургас . Сигналът за инцидента е подаден около 08.58 часа днес в Първо Районно управление – Бургас. Съобщено е за инцидент във фирма за автостъкла, разположена на ул. „Индустриална” 88 в Южната промишлена зона, при който подемник, ползван за превоз на стъкла е паднал от височина от около 4 метра, като счупилите се стъкла са наранили трима от работниците във фирма. Пострадалите са откарани в „Спешния център” към УМБАЛ – Бургас, като е констатирано, че единият е с фрактура на петата на крака (придобита при падането от височина), а другите двама с порезни рани в областта на краката. По първоначални данни и тримата работници са без опасност за живота. \r\nПредстои извършването на оглед с цел установяване на точните причини за настъпилия инцидент. Работата по случая продължава от служители на Първо Районно управление – Бургас.", "date": "2018.09.19", "title": "Бургас: Трима са пострадалите работници при инцидента с асансьор във фирмата за автостъкла, няма опасност за живота им"}
{"url": "http://www.focus-news.net/news/2018/09/19/2568809/glavniyat-prokuror-sotir-tsatsarov-se-sreshtna-s-glavniya-prokuror-na-bavariya-reynard-ryotle.html", "text": "Главният прокурор Сотир Цацаров се срещна с главния прокурор на най-голямата германска федерална провинция Бавария Рейнард Рьотле, който е на официално посещение в София по негова покана. Това съобщиха от пресцентъра на  Прокуратура на Република България . Двамата обсъдиха двустранното сътрудничество в противодействието на организираната престъпност, корупцията и тероризма, съвместни разследвания по Евроджъст, обмяната на експертен опит, както и новата Европейска прокуратура. \r\nНа срещата присъстваха заместниците на главния прокурор Ася Петрова и Иван Гешев, както и завеждащият отдел „Международен“ във ВКП Цветомир Йосифов, а от немска страна Рьотле бе придружаван от старшите прокурори Клаус Рухланд и Йоахим Етенхофер. \r\nГлавният прокурор Сотир Цацаров подчерта, че Бавария е основен чуждестранен партньор на България за осъществяване на реформата в съдебната система още от 2005 г. Баварското министерство на правосъдието тогава стана партньор по две туининг програми на ЕС за подкрепа на прокуратурата на Република България, а ръководителят на проекта д-р Хелмут Палдер бе удостоен от президента с орден „Мадарски конник“ първа степен. \r\nСотир Цацаров благодари на главния прокурор на Бавария за оказваната експертна и консултантска помощ и изрази увереност, че добрите отношения между двете прокуратури ще продължат и в бъдеще като основа на ефективно противодействие на общите заплахи пред правовата държава. От своя страна Рейнард Рьотле заяви, че двустранното сътрудничество е на отлично ниво.", "date": "2018.09.19", "title": "Главният прокурор Сотир Цацаров се срещна с главния прокурор на Бавария Рейнард Рьотле"}
{"url": "http://www.focus-news.net/news/2018/09/19/2568815/dobrich-40-godishen-mazh-e-zadarzhan-v-selo-rositsa-za-shofirane-s-355-promila-alkohol.html", "text": "40-годишен мъж е задържан за шофиране с 3.55 промила алкохол. Това съобщиха от  ОДМВР - Добрич . На 18 септември около 13.55 часа в село Росица е спрян за проверка лек автомобил „Дайхатсу”, управляван от 40-годишен мъж. При извършената проверка за употреба на алкохол с техническо средство, цифровата индикация отчита наличието на 3.55 промила в издишания от водача въздух. При последвалата справка в информационните масиви на МВР е установено, че водача е осъден, с влязла в сила присъда за управление на МПС с концентрация над 1.20 промила. Задържан за 24 часа. По случая е образувано бързо полицейско производство.", "date": "2018.09.19", "title": "Добрич: 40-годишен мъж е задържан в село Росица за шофиране с 3.55 промила алкохол"}
{"url": "http://www.focus-news.net/news/2018/09/19/2568812/darzhavno-gorsko-stopanstvo-varna-potrebitelite-tryabva-da-sledyat-dostavenite-im-darva-za-ogrev-da-badat-markirani-s-kontrolna-gorska-obshtinska-ili-proizvodstvena-marka.html", "text": "Потребителите трябва да следят доставените им дърва за огрев да бъдат маркирани с контролна горска, общинска или производствена марка. Това съобщиха за  Радио „Фокус“ – Варна  от Държавно горско стопанство „Варна“. За закупените дърва гражданите получават електронен превозен билет, доказващ законния произход на дървесината. Необходимо е билетът и фактурата да се пазят до изразходването на дървата. Документите трябва да се представят на контролните органи от Регионалната дирекция по горите или съответното горско стопанство при евентуална бъдеща проверка за незаконно съхранение на дървесина, допълниха от стопанството.  \r\nПроверки за незаконна сеч, а също и за съхранение на незаконно добита дървесина, за бракониери, отстреляли незаконно дивеч, се извършват непрекъснато, уточниха от стопанството. Освен служителите на Държавно горско стопанство „Варна”, в обхвата на териториалното поделение контрол осъществяват и служителите от Регионалната дирекция по горите, както и от Североизточно държавно предприятие. Горските стражари периодично обхождат горите, следят за спазване на правилата и реагират при сигнали на телефон 112, свързани със съмнения за нарушения. \r\nМарияна ВАЛЕНТИНОВА", "date": "2018.09.19", "title": "Държавно горско стопанство „Варна“: Потребителите трябва да следят доставените им дърва за огрев да бъдат маркирани с контролна горска, общинска или производствена марка"}
{"url": "http://www.focus-news.net/news/2018/09/19/2568811/varna-okrazhnata-prokuratura-predade-na-sad-trima-dushi-za-opit-da-otvlekat-dve-nepalnoletni-momicheta.html", "text": "На съд с обвинителен акт Окръжната прокуратура във Варна е предала трима подсъдими, извършили в съучастие опит да отвлекат две момичета – на 13 и на 15 години, като деянието им е останало недовършено по независещи от дейците причини. Това съобщиха от пресцентъра на  Апелативна прокуратура - Варна . 21-годишният Румен Р., 22-годишният Юри Ю. и 23-годишният Йордан Н. ще отговарят за престъплението, извършено в съучастие като извършители. \r\nПодсъдимият Румен имал връзка с тогава 15-годишното момиче, с което се разделили. И след раздялата 21-годишният младеж продължил да го притеснява, въпреки предупрежденията на вуйчо ѝ да престане.  \r\nНа 14 април миналата година Румен заедно с останалите подсъдими решили да се срещнат с момичето. Отишли пред дома му с автомобил. Присъствието им било забелязано от вуйчото на 15-годишната. Между него и Румен възникнал спор, завършил с шамар. Румен се почувствал унизен пред приятелите си и замислил план, с който да принуди вуйчото да отиде в неговия квартал и там да бъде наказан. Решил да отвлече момичето и така да накара вуйчото да отиде и да спаси своята племенница. \r\nТримата подсъдими започнали да търсят нарочената за жертва на отвличане 15-годишна. Видели я да се разхожда със своя приятелка. Румен слязъл от колата, хванал я за косата и против волята ѝ я качил в автомобила. Въпреки съпротивата на другото момиче, то също било насила качено в колата и удряно от Румен. Петимата потеглили.   \r\nРоднини на двете момичета започнали да ги търсят по телефона. Едното оставило телефона си отворен и баща му успял да чуе, че децата са отвлечени и пътуват към ромската махала „Максуда“. По-малката успяла да скочи от колата и била последвана от приятелката си. След скачането им от движещия се автомобил получили различни увреждания. Отведени били в болницата с мозъчни сътресения.  \r\nПредстои делото срещу тримата подсъдими да бъде насрочено за разглеждане във Варненския окръжен съд. Ако бъдат признати за виновни, те могат да получат наказание лишаване от свобода от 3 до 15 години.", "date": "2018.09.19", "title": "Варна: Окръжната прокуратура предаде на съд трима души за опит да отвлекат две непълнолетни момичета"}
{"url": "http://www.focus-news.net/news/2018/09/19/2568813/zam-ministar-georg-georgiev-provede-razgovor-sas-savetnika-po-vanshna-politika-na-ministar-predsedatelya-na-republika-koreya.html", "text": "През третия ден от работното си посещение в Сеул заместник-министър Георг Георгиев се срещна с Чу Джонг-юн, съветник по външна политика на министър-председателя на Република Корея. Това съобщиха от пресцентъра на  Министерството на външните работи . По време на срещата двамата обсъдиха сътрудничеството между Република България и Република Корея,  развитието в политическия диалог и бъдещи проекти между двете държави.  \r\n„Като изключително позитивен знак приемаме, че първото международно посещение на корейския премиер след избирането му бе именно в България. Това е потвърждение за силната връзка и приятелство, които съществуват между двете държави“, подчерта пред Чу Джонг-юн заместник-министър Георгиев. Той добави, че приветства отличните отношения и доброто сътрудничество между двете страни. „Ще се радваме това сътрудничеството да се задълбочава и така, както и нашият премиер Борисов подчерта по време на срещата с корейския си колега, да намира отражение в реални проекти с висока добавена стойност и за двете страни“.", "date": "2018.09.19", "title": "Зам.-министър Георг Георгиев проведе разговор със съветникa по външна политика на министър-председателя на Република Корея"}
{"url": "http://www.focus-news.net/news/2018/09/19/2568814/premierat-boyko-borisov-za-kontrabandata-na-tsigari-stotitsite-milioni-i-miliardi-koito-se-sabraha-v-byudzheta-sa-fakt.html", "text": "Стоиците милиони и милиарди, които се събраха в бюджета са факт. Това каза министър-председателят Бойко Борисов по време на представянето на резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки, предаде репортер на  Агенция „Фокус“ .  „Направихме изключително успешни реализации в чужбина с Европол и партньорски служби. Там изпращаха български заготовки - тютюн, консумативи. В Испания направихме няколко реализации – огромни фабрики за милиони евра. От 2016 г. 16 фабрики в Европа са реализирани по международния обмен и двустранното сътрудничеството между службите. Повече от година и половина преследваме тези фабрики и не можем да стигнем до тях. Оказа се, че работят изключително конспиративно. Докарват работници от Молдова и Украйна“, заяви Борисов и обясни, че са били оборудвали помещение, където работниците спортуват, хранят се и не излизат. „След като произведат, ги връщат обратно. След това продукцията се реализира от други хора. По същия начин се работи за горивата, месата и захарните изделия. От самото начало прокурорът е вътре в разследването. Не ме учудва, че вече сме под 10%. Мисля, че в следващите месеци ще ги задържим. Когато парите са вътре в бюджета, дори и най-добрите анализатори и критици не могат да го отчетат. Това е директен удар срещу корупцията, защото тези пари десетилетия наред замърсяваха политическата среда“, подчерта премиерът.  \r\nГрадовете, в които се отчитат най-високи нива на контрабандни цигари, са: Хасково – 15,3%, Велико Търново – 13,3%, Плевен – 10,7% и Перник 10%.  \r\nОтчита се значителен спад в разпространението на незаконно разпространяваните цигари в Свиленград, който досега винаги е бил водещ и е достигал нива до 44%.  \r\nЛюба АЛЕКСИЕВА", "date": "2018.09.19", "title": "Премиерът Бойко Борисов за контрабандата на цигари: Стотиците милиони и милиарди, които се събраха в бюджета са факт"}
{"url": "http://www.focus-news.net/news/2018/09/19/2568819/tass-sled-promenite-v-kabineta-na-pavel-filip-prezidentat-na-moldova-prizova-pravitelstvoto-da-podade-ostavka.html", "text": "Държавният глава на Молдова Игор Додон призова правителството на Павел Филип (Демократическа партия) да подаде оставка и да бъдат насрочени нови парламентарни избори. Съответният призив той отправи в социалната мрежа „Фейсбук“, коментирайки обявените ден по-рано промени в кабинета в Кишинев, предава руската информационна агенция  TACC . \r\n„Не разбирам защо се въвеждат промени в състава на правителството, когато времето му е преброено. Хората искат правителството и парламентарното мнозинство да си отидат. Ако са демократи, то биха се вслушали в гражданите, щяха да разпуснат парламента отдавна и щяха да насрочат предсрочни избори, а не да чакат до февруари“ 2019 г., подчерта президентът на Молдова. \r\n„Очаквам оставката на цялото правителство, провеждането на парламентарни избори и сформирането на ново парламентарно мнозинство и кабинет“, написа Додон в профила си. \r\nАгенцията припомня, че по предложение на премиера бяха извършени смени в ръководството на Министерството на земеделието, регионалното развитие и околната среда, а също и в Министерството на здравеопазването.  Тереза Герова", "date": "2018.09.19", "title": "ТАСС: След промените в кабинета на Павел Филип: Президентът на Молдова призова правителството да подаде оставка"}
{"url": "http://www.focus-news.net/news/2018/09/19/2568821/gd-granichna-politsiya-intenziven-e-trafikat-za-tovarni-avtomobili-na-izhod-na-granitsite-s-gartsiya-turtsiya-sarbiya-i-rumaniya.html", "text": "Интензивен е трафикът за товарни автомобили на изход на ГКПП „Калотина“, ГКПП „Кулата“, ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.09.19", "title": "ГД „Гранична полиция“: Интензивен е трафикът за товарни автомобили на изход на границите с Гърция, Турция, Сърбия и Румъния"}
{"url": "http://www.focus-news.net/news/2018/09/19/2568822/sport-livarpul-pobedi-pszh-s-gol-v-dobavenoto-vreme.html", "text": "Ливърпул успя да победи Пари Сен Жермен в мач от група \"С\" на Шампионска лига на  \"Анфийлд\" с 2:0, но допусна частичен обрат, като последният съдийски сигнал бе на път да прозвучи при 2:2. В продължението на мача, обаче Фирмино дари победата на англичаните.  \r\nЛивърпул можеше да поведе още в 6-ата минута. Ударът на Вирджил Ван Дайк, обаче бе спасен от Алфонс Ареола. Отново стражът на гостите се намеси решително и след изстрел на Джеймс Милнър. В 17-ата минута Неймар бе изпуснат от защитата на Ливърпул в наказателното поле и стреля, но Алисон се намеси чудесно. Кавани пък не успя да се разпише при добавката.  \r\nЛивърпул поведе в 31-ата минута. Андре Робъртсън центрира отляво, а Даниел Стъридж засече с глава за 1:0. \r\nСамо 5 минути по-късно мърсисайдци удвоиха аванса си. Хуан Бернат фаулира в наказателното поле Жоржиньо Вайналдум, за което главният арбитър отсъди дузпа. От бялата точка Джеймс Милнър бе безкомпромисен за 2:0. \r\nВ 40-ата ПСЖ върна интригата в мача. Тома Мюние бе изпуснат от отбраната на домакините и той прати топката в мрежата за 2:1. В ситуацията обаче имаше засада на Единсон Кавани, който се опита да играе с топката, преди тя да попадне в Мюние. \r\nВ 58-ата минута Салах прати топката в мрежата. Попадението обаче бе отменено заради нарушение срещу вратаря на ПСЖ от Стъридж. Последният можеше да се реваншра малко по-късно, ала нанесе слаб удар с глава, право встража на гостите. \r\nВ 72-ата минута Ван Дайк свали с глава за Салах, чийто удар от наказателното поле премина до лявата греда. \r\nВ 82-ата минута Мане проби отдясно и стреля от много малък ъгъл. Топката премина между краката на вратаря на французите, но до дясната греда. \r\nВ ответната атака ПСЖ изравни. Ливърпул загуби топката в центъра на терена, Неймар напредна, топката му бе избита, но стигна до Мбаме. Французинът пък без забавяне, от около точката за изпълнение на дузпа намери мрежата зад Бекер за 2:2. \r\nВ 87-ата минута Арнолд стреля директно от фаул, топката рикошира в стената, чукна се в сглобката на вратата и излезе корнер. \r\nДрамата настъпи в 92-ата минута. Фирмино получи в наказателното поле, финтира Маркиньос и с плътен дар по диагонала намери долния десен ъгъл за 3:2.", "date": "2018.09.19", "title": "Спорт: Ливърпул победи ПСЖ с гол в добавеното време"}
{"url": "http://www.focus-news.net/news/2018/09/19/2568816/radoslav-boyukliyski-patna-politsiya-kyustendil-nashata-tsel-e-den-bez-zhertvi-na-patya.html", "text": "Нашата цел е ден без жертви на пътя. Това каза пред журналисти Радослав Боюклийски, началник на сектор „Пътна полиция” към Областна дирекция на МВР – Кюстендил, по време на представяне на инициативата Европейския ден без загинали на пътя, предаде репортер на  Радио „Фокус” – Кюстендил . Събитието се проведе на улица „Цар Освободител”, до къща-музей „Ильо войвода”. „Днес провеждаме полицейска операция под наименованието „Едуард”. Целта на тази операция е недопускане на тежки пътни произшествия със загинали или ранени”, каза Европейския ден без загинали на пътя. По думите му сектор „Пътна полиция” към Областна дирекция на МВР – Кюстендил е направил план-разстановка за мероприятието. То ще продължи до края на 19 септември. Всички налични средства са изведени на терен, както и наличните технически средства. Изведени на пътя са и патрулните автомобили с мобилни камери за контрол на скоростта. „При всяко спиране на моторни превозни средства се извършва проверка, раздават се и информационни брошури”, каза Радослав Боюклийски. \r\nВенцеслав ИЛЧЕВ", "date": "2018.09.19", "title": "Радослав Боюклийски, „Пътна полиция” – Кюстендил: Нашата цел е ден без жертви на пътя"}
{"url": "http://www.focus-news.net/news/2018/09/19/2568817/tsvetan-tsvetanov-gerb-generiranoto-kato-voyna-mezhdu-institutsiite-veche-e-zatvorena-stranitsa.html", "text": "Радвам се, че разумът надделя. Можем да кажем, че това, което се генерираше за война между институциите, вече е затворена страница. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция „Фокус“ . „Процедурата ще бъде приключена утре, вече имаме издаден указ от президента“, заяви той. „Всички документи са постъпили още при първата кореспонденция между МС и президентството“, обясни Цветанов. „Това, което направи министър Валентин Радев, е повтаряне на кореспонденцията, със същите приложения“, посочи той и уточни, че нищо не се е променило, за да се добавят документи. Попитан защо се е стигнало до това напрежение между президента и парламента Цветан Цветанов посочи: „Съветниците на президента му дават съвет. Вслушвайки се в техните идеи взима хард позиция, търсейки конфронтация“. „Няма закон, който да изисква съгласувателна процедура. Има подзаконов нормативен акт, Устройственият правилник на МС, където е заложено, че трябва да има съгласуване“, каза още той. \r\nБиляна ИВАНОВА", "date": "2018.09.19", "title": "Цветан Цветанов, ГЕРБ: Генерираното като война между институциите вече е затворена страница"}
{"url": "http://www.focus-news.net/news/2018/09/19/2568810/volen-siderov-obedineni-patrioti-edinni-sme-za-podkrepata-na-novite-ministri-a-za-ostavkite-nfsb-ima-razlichno-mnenie.html", "text": "Единни сме за подкрепата на новите министри, а за оставките НФСБ има различно мнение. Това каза пред журналисти в парламента председателят на ПГ на „Обединени патриоти“ Волен Сидеров, предаде репортер на  Агенция „Фокус“ . „Стигнахме до общото мнение, че това е нормално. Има такава клауза в коалиционното споразумение“, посочи той. „Това не пречи на гласуването на новите министри, там и трите партии сме „за““, заяви Волен Сидеров. \r\nБиляна ИВАНОВА", "date": "2018.09.19", "title": "Волен Сидеров, „Обединени патриоти“: Единни сме за подкрепата на новите министри, а за оставките НФСБ има различно мнение"}
{"url": "http://www.focus-news.net/news/2018/09/19/2568820/vitsepremierat-krasimir-karakachanov-balgariya-shte-izgotvi-pozitsiya-protiv-sanktsiite-sreshtu-ungariya.html", "text": "Прието бе решение за изготвяне на позиция на България, че не подкрепя санкциите срещу Унгария. Това каза вицепремиерът и министър на отбраната Красимир Каракачанов на брифинг в Министерски съвет, предаде репортер на  Агенция „Фокус“ . „На оперативното заседание в Министерски съвет беше внесено предложение от някои от министрите от квотата на „Обединените патриоти“ заедно с вицепремиера Симеонов и министър Нено Димов, касаещо позицията на България по отношение на гласуваното решение в Европейския парламент за санкции срещу Унгария“, съобщи Каракачанов. „Ние смятаме, че подобно решение беше прокарано абсолютно тенденциозно, без да се отчитат политиките на Унгария по някои от критиките и готовността й да разговаря с Европейската комисия“, отбеляза той, като допълни, че решението на ЕП е било прието по идеологически причини, и то без да се отчитат гласовете на гласувалите с „въздържал се“. „Ние смятаме, че това е нарушение на суверенитета на равноправна страна членка на ЕС. Както днес това се прокарва срещу Унгария и има опити подобни решения да бъдат взети срещу Полша, утре по някакъв повод, ако щете дори и за джендърската конвенция, някой може да предложи подобно решение да бъде гласувано и срещу България. Поради тази причина нашето предложение, което беше прието, бе Министерският съвет да започне процедура по изготвяне на позиция на Република България за съответните формати на ЕС, в които да се отрази, че България не подкрепя предложението на ЕП към Съвета на ЕС за започване на процедура срещу Унгария по член 7 от договора за ЕС. Това предложение беше прието“, заяви вицепремиерът.  По думите му това решение касае суверенното право на всяка една държава да променя своето законодателство и да провежда политики. „Ако това не се харесва на една или друга парламентарна група в ЕП, това си е техен проблем, а не на суверенната държава. Като организация, която защитава националните интереси, ние винаги сме възразявали срещу опитите да се унищожи или да се принизи максимално суверенитета на страните членки и той да бъде иззет от институции, които на практика никой не е избрал по никакъв начин“, коментира още Каракачанов.  \r\nВесела АЛЕКСАНДРОВА", "date": "2018.09.19", "title": "Вицепремиерът Красимир Каракачанов: България ще изготви позиция против санкциите срещу Унгария"}
{"url": "http://www.focus-news.net/news/2018/09/19/2568824/volen-siderov-obedineni-patrioti-nyamam-nishto-lichno-sreshtu-rumyana-bachvarova-no-nyakoi-ot-udarite-sreshtu-pravitelstvoto-idvat-ot-neyni-blizki.html", "text": "Нямам нищо лично срещу Румяна Бъчварова, но някои от ударите срещу правителството, включително бламирането на Александър Манолев дойде от близки до шефката на кабинета. Това каза пред журналисти в парламента председателят на ПГ на „Обединени патриоти“ Волен Сидеров, предаде репортер на  Агенция „Фокус“ .  „Дали има пряка връзка и умисъл, не мога да коментирам и изтълкувам“, посочи той. „Не е логично роднините на шефа на кабинета да правят такива провокации. Говоря за дописките за Александър Манолев, които до голяма степен бяха спекулация и „удар под кръста““, заяви Сидеров. Попитан споделял ли е на премиера, че има нещо против Румяна Бъчварова като началник на кабинета той коментира: „Казвал съм го и публично. Това е негов избор за шеф на кабинета. Смятам, че това е важна позиция“.  \r\nВ отговор на въпрос как ще коментира непотвърдената информация, че Румяна Бъчварова може да стане посланик в САЩ Волен Сидеров посочи: „Посланическите назначения ги подписва президентът. Напоследък бави подписите. Чувам за тази идея, не е говорено“. Попитан според него саботира ли Румяна Бъчварова премиера Бойко Борисов той заяви: „Има знаци, че това може да става и е възможно. Близък роднина работи не в медия, а в политико-бизнес кръг, който има претенции към властта и назначаваше министри в първото правителство на Бойко Борисов“. \r\nБиляна ИВАНОВА", "date": "2018.09.19", "title": "Волен Сидеров, „Обединени патриоти“: Нямам нищо лично срещу Румяна Бъчварова, но някои от ударите срещу правителството идват от нейни близки"}
{"url": "http://www.focus-news.net/news/2018/09/19/2568823/patna-politsiya-pazardzhik-363-sa-patnite-intsidenti-v-oblastta-prez-parvite-6-mesetsa-na-2018-godina-pri-tyah-sa-zaginali-4-dushi-ranenite-sa-139.html", "text": "Отчита се намаляване на пътния травматизъм в област Пазарджик през първото шестмесечие на тази година в сравнение на същия период на 2017 година, съобщи за  Радио „Фокус“ – Пазарджик  гл. инспектор Асен Гешев, началник на „Пътна полиция“ – Пазарджик. По думите му до месец юли броят на пътнотранспортните произшествия (ПТП) е 363, като за същия период на минала година те са били 416 души.  \r\n„111 са тежките пътно-транспортни произшествия в област Пазарджик за първите 6 месеца от тази година, при които са загинали 4 души, а 139 са ранени. 37 са инцидентите със сблъсък на два леки автомобили, 27 са тези с пешеходци, 7 са с велосипедисти и 12 – с преобърнати МПС. Основните отчетени причини за тези пътни инциденти са превишена скорост, отнето предимство, отклоняване на вниманието на водача, умора и заспиване зад волана, неспазване на дистанция и употреба на алкохол и наркотични вещества“, уточни Гешев. Той допълни, че 96 от пътните инциденти са станали по вина на водачите.  \r\nНа територията на цялата област Пазарджик има засилено присъствие на „Пътна полиция“ с цел намаляване на пътния травматизъм. \r\nАлбена ЖИЛЕКОВА", "date": "2018.09.19", "title": "„Пътна полиция“ – Пазарджик: 363 са пътните инциденти в областта през първите 6 месеца на 2018 година, при тях са загинали 4 души, ранените са 139"}
{"url": "http://www.focus-news.net/news/2018/09/19/2568828/inzh-stanimir-bozhanov-regionalna-direktsiya-po-gorite-burgas-tsenite-na-darvesinata-sa-po-visoki-spryamo-minalata-godina.html", "text": "Цените на дървесината са по-високи спрямо миналата година. Това каза за  Радио „Фокус“ – Бургас  инж. Станимир Божанов, директор на Регионална дирекция по горите – Бургас. По думите му увеличението е установено след извършени проверки в държавните горски стопанства и ловни стопанства, както и в общинските горски структури. \r\n„Към момента цената на един пространствен кубически метър с ДДС възлиза на 40 лв. в най-отдалечените от областния център стопанства – тези в Странджа, и достига до 54 лв. в най-близките до Бургас стопанства“, посочи още Божанов. Той добави, че при общините, които продават за местното население дърва по утвърден ценоразпис, също се наблюдава скок в цената. \r\n„При някои общини увеличението достига дори 25 %. Такива е, например, Община Средец“, каза също Божанов. Той добави, че през изминалата година Общината е продавала дървесината на цена от 40 лв. с ДДС, а през тази – за 50 лв. с ДДС. По думите му към този период от годината най-търсени от местното население са широколистните дъбови дърва за огрев. \r\n„От строителната дървесина най-предпочитани са белият и черният бор, от иглолистните видове“, добави Божанов. \r\nМария ГЕОРГИЕВА", "date": "2018.09.19", "title": "Инж. Станимир Божанов, Регионална дирекция по горите – Бургас: Цените на дървесината са по-високи спрямо миналата година"}
{"url": "http://www.focus-news.net/news/2018/09/19/2568825/st-komisar-nikolay-dimov-odmvr-smolyan-2900-gazovi-orazhiya-sa-registrirani-na-teritoriyata-na-oblastta.html", "text": "2900 газови оръжия са регистрирани на територията на област Смолян. Това съобщи за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. Той поясни, че режимът за газовото оръжие е уведомителен, а не разрешителен, за разлика от този при огнестрелното оръжие. Това означава, че при придобиване на газов пистолет, той трябва да се регистрира в полицията, посочи ст. комисар Димов. „През последните две години в област Смолян няма инциденти с газово оръжие. Има изолирани случаи при злоупотреби на алкохол, при които е имало стреляне с газови пистолети на обществено място. Преди доста години имаше случаи на преправяне на газово оръжие в бойно, но няма регистрирани инциденти“ припомни ст. комисар Димов. \r\nТой подчерта, че се налагат и санкции на притежателите на газово оръжие. Ако не се подаде заявление за регистриране на оръжието до седмица след закупуването му, глобата е 500 лв. Ако пистолетът се използва в нарушение на закона и няма данни за престъпление, санкцията отново е 500 лв. Директорът на полицията в Смолян добави, че при закупуване и регистрация на газовото оръжие не се изискват мотиви за необходимостта от притежанието му, но то се купува най-вече за лична самозащита. „Режимът за притежание на газови оръжия е сравнително либерален и контролът там е инцидентен. При огнестрелното оръжие се осъществява постоянен контрол. Има комисии, съхраняването му се извършва в специални каси и много други. При газовите оръжия още при регистрацията се провежда инструктаж от младши полицейски инспектор на собственика. Обяснява се, че се извършва нарушение ако то се носи по демонстративен начин и как трябва да се използва, но в област Смолян няма сериозни инциденти с такива оръжия. Все пак ако има сигнали от граждани, че се нарушават правата на някой или чрез изстрели човек се е изплашил е в тези случаи се налагат санкциите по закон“, каза още ст. комисар Димов. \r\nНели ГЕРГЬОВСКА", "date": "2018.09.19", "title": "Ст. комисар Николай Димов, ОДМВР – Смолян: 2900 газови оръжия са регистрирани на територията на областта"}
{"url": "http://www.focus-news.net/news/2018/09/19/2568829/premierat-boyko-borisov-blagodarya-na-valyo-radev-za-vremeto-v-koeto-beshe-ministar-za-volyata-i-usiliyata-koito-napravi-no-v-politikata-ima-momenti-kogato-se-poema-otgovornost.html", "text": "Благодаря на Вальо Радев за времето, в което беше министър, за волята, усилията, които направи. В политиката има и такива моменти, когато се поема политическа отговорност. Това каза министър-председателят Бойко Борисов по време на представянето на резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки, предаде репортер на  Агенция „Фокус“ . „На всички ни е тъжно за това, но му благодаря и връщайки се в парламента с Емо и останалите максимално да подпомагат и МВР, и всички останали организации. Мога да ви уверя, че с главния прокурор ще проявим все такава политическа воля. Действително това не им харесва на олигарсите. Виждате веднага се разбушуваха и почнаха да правят проблеми, защото когато се конфискуват „Майбах“ и „Ролс-Ройс“-и това е болезнено, но в същото време тези пари могат да отидат за образование, здравеопазване, за нашите програми. Така че всеки да спазва закона“, коментира премиерът.  \r\n„Мисля, че е хубаво да се отчете, че ние може би сме на първо място в Европа по брой задържани трафиканти, повдигнати обвинения и включително осъдени за трафик на хора. Това са двете теми, които интересуват Европа“, каза още Бойко Борисов.  \r\nЛюба АЛЕКСИЕВА", "date": "2018.09.19", "title": "Премиерът Бойко Борисов: Благодаря на Вальо Радев за времето, в което беше министър, за волята и усилията, които направи, но в политиката има моменти, когато се поема отговорност"}
{"url": "http://www.focus-news.net/news/2018/09/19/2568831/veliko-tarnovo-blizo-6800-molbi-za-otpuskane-na-tseleva-pomosht-za-otoplenie-sa-podadeni-ot-sotsialno-slabi-v-oblastta-do-momenta.html", "text": "6798 молби за отпускане на целева помощ за отопление са подадени от социално слаби лица в област Велико Търново до момента. Това съобщи на пресконференция Ивайло Деев, юрисконсулт в Регионална дирекция „Социално подпомагане“, предаде репортер на  Радио „Фокус“ – Велико Търново . Приемът на заявления-декларации за отпускане на целева помощ за отопление за новият отоплителен сезон 2018-2019 година започна на 1 юли и ще продължи до 31 октомври. Най-голям е броят подадени молби за отопление на твърдо гориво в пари – 5873. Издадените заповеди за отпускане към 18 септември са  5709. \r\nИвайло Деев посочи, че задължително в молбите се заявява видът на ползваното отопление – топлоенергия, електроенергия, твърдо гориво или природен газ, като при отопление с електроенергия се представя за справка актуален клиентски/абонатен номер. Целевата помощ се отпуска за период от 5 месеца. „Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран минимален доход за отопление. Основа за определяне на диференцирания минимален доход за отопление е гарантираният минимален доход, чийто месечен размер се определя с акт на Министерския съвет. От 1 януари гарантираният минимален доход е 75 лв. Месечният размер на целевата помощ за отопление се определя на база левовата равностойност на 385 кВтч електроенергия, от които 280 кВтч дневна и 105 кВтч нощна електроенергия, по осреднена крайна продажна цена на електроенергията за битов потребител към 31 октомври на текущата календарна година. Той се определя със заповед на министъра на труда и социалната политика. За отоплителен сезон 2018-2019 г. месечният размер е 74,83 лева, а за целия отоплителен период пълният размер е 374,15 лева“, посочи Ивайло Деев. Той допълни, че целевата помощ за отопление се предоставя при отопление с топлоенергия, електроенергия и природен газ – в пари на правоимащото лице или семейство; при отопление с твърдо гориво – в пари на правоимащото лице или семейство и на търговец на твърдо гориво, който е осъществил доставката – при изрично отразено в заявление-декларацията желание от страна на лицето или семейството. През отоплителен сезон 2017-2018 година помощта е отпусната на 6 881 лица и семейства. \r\nДеев съобщи също, че 1057 заявления за отпускане на целева помощ за първокласници са подадени до момента от социално слаби семейства от област Велико Търново. Приемът на заявления-декларации започна на 1 юли и продължава и към момента. Издадени са 970 заповеди за отпускане на такава помощ, като със средствата ще бъдат подпомогнати 990 деца. Издадени са 46 заповеди за отказ. Ивайло Деев уточни, че размерът на помощта е 250 лева. „Право на тази помощ имат семейства, чиито деца са записани за първи път в първи клас на държавно или общинско училище и средномесечният доход на член от семейството за предходните 12 месеца преди подаване на заявление декларация е по-нисък или равен на 450 лева. Този доходен критерий не се изисква за деца с трайни увреждания, деца с един жив родител и деца, настанени в приемни семейства или в семейство на роднини или близки. Средствата се отпускат, за да покрият част от разходите за подготовка на учениците за първи клас“, посочи Ивайло Деев. Той припомни, че заявление-декларацията за помощта се подава в Дирекция „Социално подпомагане“ по настоящ адрес на родителя след записване на детето в първи клас. Молбите се приемат до 15 октомври. Изключение правят случаите, когато поради здравословни причини, установени с медицински протокол, детето не може да започне училище, но не повече от шест месеца от началото на учебната година. Към заявление декларацията се прилагат удостоверение за брутните месечни доходи на семейството за последните12 календарни месеца, предхождащи месеца, през който е подадена декларацията; удостоверение, издадено от съответното държавно или общинско училище, че детето е записано в първи клас; лична карта за справка; за децата с трайни увреждания – копие от ЕР на ДЕЛК, ТЕЛК, НЕЛК. \r\nЗа предходната 2017-2018 учебна година, в областта еднократна помощ за първокласници са получили 1176 семейства, в общ размер на 299 750 лева. \r\nНадежда КРЪСТЕВА", "date": "2018.09.19", "title": "Велико Търново: Близо 6800 молби за отпускане на целева помощ за отопление са подадени от социално слаби в областта до момента"}
{"url": "http://www.focus-news.net/news/2018/09/19/2568830/st-kom-georgi-hadzhiev-odmvr-stara-zagora-romi-sa-se-sbili-v-kazanlak-zaradi-momiche-nyama-etnichesko-naprezhenie-v-grada.html", "text": "Етническо напрежение в Казанлък няма. Става въпрос за чисто хулиганство. Това заяви старши комисар Хаджиев в отговор на появилите се в медии твърдения за напрежение сред жителите на Казанлък заради ромско сбиване, съобщиха от пресцентъра на  Областната администрация . \r\nОбластният управител Гергана Микова участва днес в пресконференция по повод инцидента със сбиването на роми в центъра на Казанлък на 17 септември. Пресконференцията бе по инициатива на кмета на Казанлък Галина Стоянова и в нея участваха още директорът на ОД МВР старши комисар Георги Хаджиев, комисар Илиян Илиев, началник сектор „Охранителна полиция“, началникът на РПУ - Казанлък главен инспектор Стойчо Крачолов, председателят на Общинския съвет в Казанлък Николай Златанов.  \r\nВ началото кметът на Казанлък Галина Стоянова изнесе информация за броя на съставените от началото на тази година досега актове на нарушители на общинските наредби. Тя заяви, че общинското ръководство категорично не бяга от отговорност и съдейства по всички възможни начини на органите на реда за опазване на реда и спокойствието на гражданите.   \r\n„Става въпрос за чисто хулиганство“, заяви старши комисар Хаджиев в отговор на появилите се в медии твърдения за напрежение сред жителите на Казанлък заради ромското сбиване. Директорът на ОДМВР обясни, че сигналът за инцидента от 17 септември е подаден в 13.07 часа. Патрулна кола е пристигнала веднага на мястото. Записите от камерите, намиращи се в близост, показват, че разпрата между ромите е продължила в рамките на 60 - 70 сек. Младежите, които са жители на община Мъглиж, са се сбили заради момиче, ученичка от Мъглиж. Полицията е предприела незабавно оперативно-издирвателни мероприятия и двама от участниците са арестувани и задържани за срок от 24 часа. По случая е образувано досъдебно производство.  \r\n„Институциите поддържат постоянна връзка помежду си и работят. Не само по този случай, защото той не е единствен. Проблемите са натрупвани повече от 25 години. Не могат да се решат за 2 - 3 месеца. Затова отговорните институции трябва да бъдат оставени да си вършат работата. Не бива да допускаме нагнетяване на напрежение. Решение има и то не е в това да се обвиняваме взаимно“, каза г-жа Микова.  \r\nСтарши комисар Хаджиев заяви, че полицейското присъствия в кварталите около ромската махала в града ще бъде засилено чувствително.", "date": "2018.09.19", "title": "Ст. ком. Георги Хаджиев, ОДМВР - Стара Загора: Роми са се сбили в Казанлък заради момиче, няма етническо напрежение в града"}
{"url": "http://www.focus-news.net/news/2018/09/19/2568835/blagoevgrad-kmetat-na-petrich-dimitar-brachkov-predlaga-da-badat-modernizirani-chetiri-stadiona-v-sela-ot-obshtinata.html", "text": "Кметът на Петрич Димитър Бръчков предлага да бъдат модернизирани четири стадиона в села от общината. Това съобщиха от пресцентъра на  Община Петрич . Предложението е това да стане чрез отдаването им на концесия. Внесено е за обсъждане и в Общински съвет. В предложението са включени стадионите в селата Марикостиново, Кърналово, Михнево и Кавракирово. Те са публична общинска собственост. Прогнозният срок на концесията за тях е 20 години с опция за удължаване до 26 години. Задължително в договора за концесия следва да бъде вписано, че съоръженията ще могат да се ползват напълно безвъзмездно за подготовка, тренировка, официални мачове и състезания от местни спортни клубове, от училищата в съответните села и от ОФК „Беласица” Петрич, се посочва още в кметското предложение до съветниците. Очакваният резултат от изпълнението на концесията е обектите да бъдат превърнати в съвременни, модерни бази с многофункционална инфраструктура за целогодишен професионален и масов спорт, какъвто позволяват климатичните дадености на община Петрич. Ще бъде заложено изграждането на сгради за обществено обслужване към терените. За стадионите конкретно в селата Марикостиново и Кърналово е предвидено изграждането още на хотелска част, тренировъчни зали, обучителен център и помощни игрища. Ще бъдат разкрити и нови работни места. Инвестиционното намерение за стадионите в селата Кърналово, Михнево и Кавракирово е на бизнесмена Иван Чапов,известен с инвестициите си в спортни съоръжения в цялата област. За стадиона в село Марикостиново инвестиционното намерение е на бизнесмена Теодор Осиковски и на Българската федерация по лека атлетика, която ще лицензира съоръжението по своите стандарти.", "date": "2018.09.19", "title": "Благоевград: Кметът на Петрич Димитър Бръчков предлага да бъдат модернизирани четири стадиона в села от общината"}
{"url": "http://www.focus-news.net/news/2018/09/19/2568818/prezidentat-rumen-radev-s-predlaganeto-na-mladen-marinov-za-vatreshen-ministar-upravlyavashtoto-mnozinstvo-poema-otgovornost-za-kadrovo-reshenie-priemano-kritichno-ot-obshtestvoto.html", "text": "С предлагането на Младен Маринов за вътрешен министър управляващото мнозинство поема отговорност за кадрово решение, приемано критично от обществото. Това е написал държавния глава Румен Радев в официалния си профил в социалната мрежа  \"Фейсбук\" . \"След като правителството се съобрази със закона и задейства съгласувателната процедура за освобождаването на г-н Младен Маринов от поста главен секретар на МВР, днес подписах указа\", заявява президентът. \"Слабостите, пропуските и скандалите в работата на министерството допълнително обосновават това решение. С намерението си да предложи г-н Маринов за министър на вътрешните работи министър-председателят и управляващото мнозинство поемат отговорност за кадрово решение, което се приема критично от обществото\", пише още държавният глава.", "date": "2018.09.19", "title": "Президентът Румен Радев: С предлагането на Младен Маринов за вътрешен министър управляващото мнозинство поема отговорност за кадрово решение, приемано критично от обществото"}
{"url": "http://www.focus-news.net/news/2018/09/19/2568833/prezidentat-na-slovashkata-republika-andrey-kiska-kam-iliyana-yotova-balgariya-mozhe-da-razchita-na-podkrepata-na-slovakiya-za-shengen-i-evrozonata.html", "text": "В наше лице България има верен приятел и може да разчита на нашата подкрепа за Шенген и еврозоната. Това заяви президентът на Словашката република Андрей Киска на среща с вицепрезидента Илияна Йотова, която е на посещение в Братислава, съобщиха от  прессекретариата на държавния глава . Киска поздрави страната ни за успешното председателство на Съвета на Европейския съюз. На срещата бе изразено общото мнение, че на страните от Западните Балкани трябва да им бъде предложена визия за реална евроинтеграция и заедно с държавите членки да работят за развитието на ЕС. Българският вицепрезидент изрази надежда следващите председатели на Съвета на ЕС да продължат започнатата от България политика към тези страни.    \r\nПредизвикателствата и бъдещето на ЕС бяха обсъдени на срещата. Основен проблем е миграцията. „Надявам се след европейските избори догодина да се появят силни лидери с идеи, които да работят за нова, преструктурирана политика за миграцията“, заяви Илияна Йотова.    \r\n„Популизмът набира все повече сила, тъй като предлага лесни отговори на трудните въпроси и разчита много на страха“, отбеляза Андрей Киска.   \r\n„Трябва да отстояваме позициите и интересите на Централна и Източна Европа в рамките на ЕС, защото не сме постигнали още така желаното равноправие и солидарност“, подчерта на свой ред вицепрезидентът.  \r\nКато общи за България и Словашката република бяха определени проблемите с демографията и липсата на работна ръка.", "date": "2018.09.19", "title": "Президентът на Словашката република Андрей Киска към Илияна Йотова: България може да разчита на подкрепата на Словакия за Шенген и еврозоната"}
{"url": "http://www.focus-news.net/news/2018/09/19/2568832/anadolu-agency-ankara-otslabi-ogranicheniyata-za-pridobivane-na-tursko-grazhdanstvo-s-tsel-nasarchavane-na-chuzhdestrannite-investitsii.html", "text": "Управляващите в Анкара отслабиха ограниченията за придобиване на турско гражданство в опит да насърчи чуждестранните инвестиции в страната, предава държавната  Anadolu Agency . \r\nНовите правила, публикувани в Държавен вестник, предвиждат долната граница на инвестициите с фиксиран капитал за придобиване на турско гражданство да бъде намалена от два милиона на 500 хил. долара. \r\nЧужденците, които притежават недвижими имоти в Турция на стойност минимум 250 хил.  долара, също може да се възползват от правото да придобият паспорт. Досега изискването беше да имат имоти на стойност един милион долара. \r\nИзискването за депозит от минимум три милиона долара в турските банки също е намалено до 500 хил. долара. \r\nРегламентът обхваща и чужденци, които депозират минимум три милиона долара в турски банки. Подобен правилник се прилага и за чуждестранните инвеститори, които държат облигации, емитирани от държавата, на стойност най-малко 500 млн. долара. \r\nЧужденците, които създават работни места за минимум 50 души - предишното изискване бе 100 души, също ще могат да получат турско гражданство. Тереза Герова", "date": "2018.09.19", "title": "Anadolu Agency: Анкара отслаби ограниченията за придобиване на турско гражданство с цел насърчаване на чуждестранните инвестиции"}
{"url": "http://www.focus-news.net/news/2018/09/19/2568836/anton-kutev-bsp-v-othvarlyaneto-na-predlozhenieto-ni-za-kulturen-chek-nyama-zdrav-razum-tova-e-krivorazbrana-partizanshtina.html", "text": "Това е криворазбрана партизанщина. Няма здрав разум в отказа на това да приемеш културния чек. Това каза на брифинг в парламента зам.-председателят на ПГ на БСП Антон Кутев по повод отхвърленото им предложение за електронни карти за културни дейности за 18-годишните, предаде репортер на  Агенция „Фокус“ . „Идеята ни за културния чек беше провалена по непонятни причини. Категорично казвам, че те не би трябвало да бъдат финансови“, посочи той. „Срещу 8-10 млн. лева за държавата всеки гражданин на 18 години щеше да има отиде на театър, на кино, на изложба, да си купи книга. Да използва култура, което за огромна част от българските младежи не се случва никога“, заяви Кутев. „Парите ги има в бюджета. Докато министър-председателя всяка седмица излиза със съобщение как ще се вдигнат заплати, това бяха необходими пари“, посочи депутатът от БСП. „Това беше изключително модерна платформа, всичко трябваше да става по интернет. Тоест по начин, по който парите няма как да бъдат откраднати, и щяха да влязат в сферата на културата“, каза още той. \r\nБиляна ИВАНОВА", "date": "2018.09.19", "title": "Антон Кутев, БСП: В отхвърлянето на предложението ни за културен чек няма здрав разум, това е криворазбрана партизанщина"}
{"url": "http://www.focus-news.net/news/2018/09/19/2568838/dots-georgi-yordanov-bsp-predlagame-trakiyskite-bezhantsi-da-predyavyavat-dokazatelstva-za-prava-varhu-imoti-bez-ogranichenie-vav-vremeto.html", "text": "Предлагаме срокът да бъде неограничен. Всеки тракийски бежанец, който има писмени доказателства за права върху имоти и имущество, които България е използвала за решаване на финансовите си взаимоотношения с Кралство Гърция да може да ги предяви без ограничение на времето. Това каза на брифинг в парламента депутатът от ПГ на БСП доц. Георги Йорданов, предаде репортер на  Агенция „Фокус“ . „Днес отново поставяме въпроса за обезщетението на тракийските бежанци. Става дума за тези тракийски бежанци, обезщетенията за които бяха визирани в Закона за собствеността и ползването на земеделските земи“, посочи той и уточни, че по груби сметки става въпрос за около 1 млн. души. „Това са тези хора и техните наследници, които бяха подложени на нечовешки геноцид в годините 1913-1920 година, както и 1941-1944 година. Те бяха изгонени, и още не са възмездени справедливо“, каза още доц. Йорданов. \r\nБиляна ИВАНОВА", "date": "2018.09.19", "title": "Доц. Георги Йорданов, БСП: Предлагаме тракийските бежанци да предявяват доказателства за права върху имоти без ограничение във времето"}
{"url": "http://www.focus-news.net/news/2018/09/19/2568827/tsvetan-tsvetanov-gerb-prezidentat-rumen-radev-ne-e-nameril-vreme-za-obrashtenie-kam-deputatite-drugite-prezidenti-vinagi-sa-imali-otnoshenie-kam-parlamenta.html", "text": "В последната година и половина президентът Румен Радев не е намерил време да дойде в парламента, да направи обръщение към народните представители. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция „Фокус“ . „За съпоставка Георги Първанов и Росен Плевнелиев винаги са имали отношение към парламента“, посочи той. „Мога да кажа, че те са правили 5-8 изказвания в пленарна зала през техните мандати“, коментира Цветанов. „Президентът избра този тон, предприе активно участие в политическото разпределение на сили в парламента, на база на съветниците си“, обяви той. По повод предстоящото гласуване на министерски оставки утре Цветан Цветанов коментира: „Убеден съм, че утре оставките ще бъдат гласувани, както и новите министри, които да поемат отговорностите си“.  Във връзка с изказването на председателя на ВКС Лозан Панов  в зала, той заяви: „Лозан Панов обиди 3,5 млн. български граждани, които са избрали 240-те народни представители. Подобно отношение и подход са неуместни“.  \r\nПопитан  как ще коментира думите на Волен Сидеров за Румяна Бъчварова , Цветанов призова: „Нека да не търсим само опитите за възбуждане на тема, която вече е затворена. Да имаме уважение към институциите“. \r\nНа въпрос  има ли ГЕРБ кандидатура за конституционен съдия , той обясни: „Това е тема, която трябва да се обсъжда в следващите дни. Имаме няколко варианта, но трябва да вземем решение в ПГ. Важно е представителят ни да бъде доказан професионалист, добър съдия, човек, работил в съдебната система, с безупречна репутация“. Относно това  обсъждана ли е кандидатурата на Цецка Цачева , Цветан Цветанов уточни: „Тя има качествата да бъде номинирана, но не е разглеждана като такава кандидатура“. \r\nБиляна ИВАНОВА", "date": "2018.09.19", "title": "Цветан Цветанов, ГЕРБ: Президентът Румен Радев не е намерил време за обръщение към депутатите, другите президенти винаги са имали отношение към парламента"}
{"url": "http://www.focus-news.net/news/2018/09/19/2568841/premierat-boyko-borisov-prokuraturata-i-sluzhbite-rabotyat-mnogo-tiho-mnogo-vnimatelno-bez-nikakva-publichnost-ili-shum.html", "text": "Прокуратурата и службите работят много тихо, много внимателно, без никаква публичност или шум. Това каза министър-председателят Бойко Борисов по време на представянето на резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки, предаде репортер на  Агенция „Фокус“ .  „Можем да покажем и много филми за печатници за фалшиви евро. Не мога да не поздравя колегите от прокуратурата и от службите за това, че този път успяха да стигнат до тях, а всички тези фабрики за незаконни цигари са щета за бюджета. Компрометират марките и производството. Бяхме поели ангажимент да ги свалим под 5% и сега с тези 4 фабрики е ясно защото е така. Виждате прокуратурата и службите работят много тихо, много внимателно, без никаква публичност или шум“, коментира Борисов и подчерта, че много професионално събират доказателствата. „Тук участието на прокуратурата от самата разработка, до внасянето в съда, пряко наблюдение и участие, мисля, че като тактика дава добър резултат. От самото начало прокурорът е вътре в разследването, за да може, знаейки какво ще иска съдът, по-добре да се съберат доказателства. Не ме учудва, че вече сме под 5% и мисля, че в следващите месеци ще ги задържим, особено като се има предвид какви външни граници има България. Разликата в акцизите в тези държави и България – колко изкусително за трафикантите, но мисля, че тези пари след това им засядат, защото политическата воля и това, което сме решили да докажем в борбата срещу корупцията и контрабандата, е факт“, допълни той. По думите му, когато парите от контрабандата се вкарват в бюджета е директен удар срещу корупцията, защото тези пари десетилетията са замърсявали политическата среда. „За да се случи всичко това, трябва има задължително митничар, граничар, полицай, БОП-аджия, прокурор, съдия и разбира се политически чадър. Мисля, че звеното, което направиха в БОП-а, където изнесохме абсолютно всеки в това малко концентрирано от 10-12 души звено, е изведена информацията на всички служби – митници, данъчни, БОП, ДАНС, „Гранична полиция“, абсолютно всички“, допълни Борисов. Той отчете присъствието на министърът на вътрешните работи в оставка Валентин Радев, шефът на Агенция „Митници“ Георги Костов, зам.-главният секретар, шефът на ГДБОП Ивайло Спиридонов, директорът на ГД „Национална полиция“ Христо Терзийски. Борисов уточни, че главният секретар на МВР Младен Маринов го няма, защото утре ще става министър на вътрешните работи и днес е цивилно гражданско лице и нямал работа при тях. „В запас да го наречем е днес“, добави министър-председателят.  \r\nЛюба АЛЕКСИЕВА", "date": "2018.09.19", "title": "Премиерът Бойко Борисов: Прокуратурата и службите работят много тихо, много внимателно, без никаква публичност или шум"}
{"url": "http://www.focus-news.net/news/2018/09/19/2568839/premierat-boyko-borisov-shte-uchastva-v-neformalna-sreshta-na-darzhavnite-i-pravitelstveni-rakovoditeli-na-es-v-zaltsburg.html", "text": "Министър-председателят Бойко Борисов ще участва в неформална среща на държавните и правителствени ръководители на Европейския съюз, която ще се проведе днес и утре (20 септември) в Залцбург, Австрия. Това съобщиха от  правителствената информационна служба . \r\nПремиерът Бойко Борисов ще присъства на неформална работна вечеря, давана от федералния канцлер на Австрия Себастиан Курц в чест на лидерите на държавите членки на ЕС. Основната тема на дискусиите ще бъде миграцията. По време на работната вечеря лидерите ще обсъдят постигнатото по отношение на намаляването на броя на нелегалните мигранти и сътрудничеството с трети държави. Такъв ще бъде и фокусът на Срещата на върха в Австрия на 20 септември. Държавните и правителствени ръководители ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.  \r\nСрещата ще приключи със заседание във формат ЕС27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки.", "date": "2018.09.19", "title": "Премиерът Бойко Борисов ще участва в неформална среща на държавните и правителствени ръководители на ЕС в Залцбург"}
{"url": "http://www.focus-news.net/news/2018/09/19/2568840/aleksandar-vuchich-za-izyavlenieto-na-bakir-izetbegovich-a-kakvo-obshto-ima-toy-s-kosovoi.html", "text": "Държавният глава на Сърбия Александър Вучич отговори на критиката на Бакир Изетбегович, член на тристранното председателство на Босна и Херцеговина, като подчерта, че изявлението му може да бъде изтълкувано като намеса във вътрешните работи на страната, предава белградското радио  B92 . \r\nВ интервю за сараевска медия, Изетбегович заяви, че президентът на Сърбия „говори за ми, а се въоръжава“. Според босненския политик той използва „големи думи“ в опит да успокои сръбските граждани, преди да предприеме конкретни стъпки към Косово. „Ясно е, че е дошло времето за окончателно разплитане на косовския възел“, предупреждава Изетбегович.  \r\n„Прочетох внимателно всичко и може ли някой да ми каже каква връзка има този човек с Косово и Метохия? Това е пряка намеса във вътрешните работи на една страна. Сърбия не заплашва никого, искаме най-добрите отношения с бошняците. Останаха им 15 дни до изборите и гледат да съберат точки, като говорят срещу мен. Когато говоря за Босна и Херцеговина, говоря за Дейтънската Босна и Херцеговина, зачитайки нейната териториална цялост и териториалната цялост на Република Сръбска\", бе отговорът на Вучич.  Тереза Герова", "date": "2018.09.19", "title": "Александър Вучич за изявлението на Бакир Изетбегович: А какво общо има той с Косово?"}
{"url": "http://www.focus-news.net/news/2018/09/19/2568843/api-shte-bade-spryano-dvizhenieto-na-kamionite-nad-12-tona-po-nay-natovarenite-patishta-na-21-septemvri-zaradi-trite-pochivni-dni-okolo-denya-na-nezavisimostta.html", "text": "На 21 септември - последният работен ден преди трите почивни дни около Деня на Независимостта, от 16.00 часа до 20.00 часа ще се спира движението на камионите над 12 тона по автомагистралите и най-натоварените пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. \r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.  \r\nВ момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна. \r\nПоради извършващите се ремонтни дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлез при км 364+744 до надлез на км 365+597, се осъществява двупосочно в платното за Шумен.  \r\nНа АМ „Тракия“ се ремонтират съоръженията при 17-ти и 18-ти километър в посока Бургас. Поради това движението се осъществява двупосочно в платното за София. На 21 септември - в последния работен ден преди празниците, ще има две ленти за Бургас и една за София. На 24 септември ще има една лента за Бургас и две за София. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват следните алтернативни маршрути:  \r\n- път I-8 Пловдив – Пазарджик, път II-37 Пазарджик – Драгор, път III-803 Драгор – п. в. „Калугерово“ на АМ „Тракия“;  \r\n- път I-8 Пловдив – Пазарджик, път III-3704 Пазарджик - Бошуля - Карабунар - Виноградец и след това п. в. „Церово“ на АМ „Тракия“; \r\n- път I-8 Пловдив – Пазарджик - Септември, път III-8402 Септември - Злокучене - Карабунар - Виноградец и след това п. в. „Церово“ на АМ „Тракия“. \r\nНа 21 септември движението на моторните превозни средства над 12 тона ще е ограничено по следните пътни направления: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - София; \r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nТежкотоварните превозни средства ще бъдат спрени и в последния почивен ден - 24 септември, от 14.00 часа до 20.00 часа. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. \r\nНа 24 септември от 10.00 часа до 20.00 часа в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2018 г. е достъпна  .", "date": "2018.09.19", "title": "АПИ: Ще бъде спряно движението на камионите над 12 тона по най-натоварените пътища на 21 септември заради трите почивни дни около Деня на Независимостта"}
{"url": "http://www.focus-news.net/news/2018/09/19/2568844/pregled-na-mezhdunarodnite-novini-do-13-chasa-agentsiya-fokus.html", "text": "Германските власти „неуместно“ разхищават средства за изграждането на газопровода „Северен поток-2“, а САЩ не планират въвеждането на санкции срещу компаниите, участващи в проекта. Това подчерта американският президент Доналд Тръмп след срещата с полския си колега Анджей Дуда, предава  РИА Новости . \r\n„Не планираме подобни действия. Просто сме на мнение, че – за голямо съжаление, от година на година германският народ плаща милиарди и милиарди повече за енергийни ресурси от Русия. Мога да ви уверя, че това не се харесва на германците“, подчерта държавният глава на САЩ.  \r\nПо-рано след преговори с руския си колега Александър Новак в Москва министърът на икономиката на САЩ Рик Пери предупреди, че Вашингтон може да наложи санкции срещу руския експортен проект „Северен поток-2“. \r\n„Ние сме срещу „Северен поток-2“, изпълнението на който може да доведе до ситуация, в която две трети от вноса в Европа да бъде руски газ. Това създава уязвимост. Това е тънка ситуация, като гърло на бутилка, ако не нещо не върви както трябва“, алармира американският министър. \r\nНа брифинга след срещата Пери потвърди възможността за нови санкции срещу проекта и като цяло срещу руския енергиен сектор. „Моят отговор е „да“ – и на първата, и на втората част на въпроса“, бяха думите му в отговор на въпрос дали са реални ограниченията срещу „Северен поток-2“ и тези срещу руския енергиен сектор.  \r\nСАЩ се придържат към позицията, че проектът нарушава конкуренцията на европейския пазар, припомни Пери, а като пример подчерта, че САЩ подкрепят строителството на друг газопровод, по който в Европа да бъде доставян газ от територията на Азербайджан.  \r\nПери призова Русия „да заеме позиция на отговорен производител“ и да не допуска „наличието на енергийни ресурси да окаже силно влияние на пазара на природен газ и петрол“. \r\n***  Правителствените и държавни лидери на страните от Европейския съюз се събират на двудневна неформална среща в Залцбург – събитие, организирано в рамките на австрийското председателство на Съвета на ЕС, отбелязват в редакцията на виенския ежедневник  Die Presse . \r\nСрещата в Залцбург обаче заплашва да се превърне в поредния повод за илюстрация на продължаващата политическа криза в Общността. Миграция, сигурност, Брекзит: по нито една от трите основни теми, включени в дневния ред на разговорите, няма да бъде постигнат консенсус.  \r\nПоловин година преди крайния срок за официалното отделяне на Великобритания от структурите на Общността, преговорите между Брюксел и Лондон вървят толкова зле, че председателят на Европейския съвет Доналд Туск предупреди в писмо, че сценарият за провал в постигането на споразумение „все още е напълно възможен“.  \r\nОбсъжданията на проблема с Брекзит ще бъдат отложени за специално свикана среща на върха в средата на ноември. Другите два основни въпроса – миграцията и сигурността, изискват своевременни решения. Такива обаче едва ли ще бъдат постигнати с оглед противоположните интереси на правителствата на държавите-членки на Общността, коментира изданието. \r\n***  Министър-председателят на Гърция Алексис Ципрас ще подкрепи плана на Брюксел за разширяване на обхвата и правомощията на Европейската агенция за гранична и брегова охрана (Фронтекс), съобщава електронното издание на вестник  Kathimerini . В рамките на неформалната среща на държавните и правителствени лидери на страните от Общността, която се провежда в австрийския град Залцбург, Ципрас ще призове колегите си към справедливо разпределение на тежестта от миграцията. \r\nПланът, представен миналата седмица от еврокомисаря по миграцията Димитрис Аврамопулос, предвижда увеличение на бюджета на Фронтекс до близо 11,3 милиарда евро в периода между 2021 г. и 2027 г. Броят на оперативния персонал трябва да нарасне от 1 300 на 10 000 души до 2020 г. \r\nСпоред източници от правителството, Ципрас също така ще отбележи необходимостта от усъвършенстване на агенцията на ЕС в областта на убежището с цел ускоряване на процедурите за кандидатстване и подобряване на политиката на ЕС за връщане на отхвърлените мигранти.  Очаква се той да призове за преразглеждане на европейската система за предоставяне на убежище, за да бъдат създадени ефективни механизми за законна миграция от трети държави и преходни схеми за презаселване, особено за кризи като тази в Сирия. \r\nЩо се отнася до разговорите за Брекзит, Ципрас ще заяви, че трябва да се избягва сценарият без сделка, тъй като той ще има сериозни последици за Европа, бизнеса и обикновените граждани. \r\n***  Министър-председателят на Македония ще направи посещение в САЩ, където ще бъде приет за среща с вицепрезидента на страната Майк Пенс, съобщава електронното издание на първия вестник в югозападната ни съседка –  „Нова Македония“. \r\n„Срещата ще се проведе по покана на вицепрезидента Пенс, а на нея ще се обсъди напредъкът на Македония към членството в НАТО“, поясниха от правителството в Скопие. \r\nПътуването на Заев до Вашингтон бе предшествано от посещенията в Македония на американския министър на отбраната Джеймс Матис и помощник-държавният секретар на САЩ Уес Мичъл. Двамата, наред с други представители на Вашингтон, изказаха ясна подкрепа за предстоящия референдум за името и интеграцията на страната в структурите на Европейския съюз и НАТО. \r\n***  Държавният глава на Сърбия Александър Вучич няма да представлява страната на годишната сесия на Общото събрание на ООН. Вместо него за Ню Йорк ще замине министър-председателят Ана Бърнабич, разкриват близки до управляващите кръгове източници на водещия сръбския ежедневник  Danas . \r\nВучич трябваше да присъства на събитието, но изданието припомня, че още миналата седмица сръбския президент спомена за неотменими задължения в графика си и призна, че не е съвсем уверен дали ще може да замине за Ню Йорк. „Просто искам да бъде повече време в страната, не може непрекъснато да съм зад граница“, бяха думите на сръбския президент, които  Danas  цитира отново. \r\nОт редакцията подчертават, че в медийното пространство бе разпространена информация за среща между Вучич и държавния глава на Руската федерация Владимир Путин, която трябва да се проведе в рамките на текущия месец септември. Изданието твърди, че все още не е определена датата. \r\nВ същото време, някои от медиите в Прищина твърдят, че президентът на Косово Хашим Тачи ще се срещне с държавния глава на САЩ Доналд Тръмп в кулоарите на Общото събрание на ООН. Припомня се, че 73-та годишна сесия ще бъде открита в началото на следващата седмица. Двамата биха могли да обсъдят идеята за корекция на границата между Косово и Сърбия. Предположението, че диалогът между Тачи и Вучич за нормализиране на двустранните отношения изглежда обаче ще се окажат погрешни, коментира изданието. \r\n***  Държавният глава на Сърбия Александър Вучич отговори на критиката на Бакир Изетбегович, член на тристранното председателство на Босна и Херцеговина, като подчерта, че изявлението му може да бъде изтълкувано като намеса във вътрешните работи на страната, предава белградското радио  B92 . \r\nВ интервю за сараевска медия, Изетбегович заяви, че президентът на Сърбия „говори за ми, а се въоръжава“. Според босненския политик той използва „големи думи“ в опит да успокои сръбските граждани, преди да предприеме конкретни стъпки към Косово. „Ясно е, че е дошло времето за окончателно разплитане на косовския възел“, предупреждава Изетбегович.  \r\n„Прочетох внимателно всичко и може ли някой да ми каже каква връзка има този човек с Косово и Метохия? Това е пряка намеса във вътрешните работи на една страна. Сърбия не заплашва никого, искаме най-добрите отношения с бошняците. Останаха им 15 дни до изборите и гледат да съберат точки, като говорят срещу мен. Когато говоря за Босна и Херцеговина, говоря за Дейтънската Босна и Херцеговина, зачитайки нейната териториална цялост и териториалната цялост на Република Сръбска\", бе отговорът на Вучич. \r\n***", "date": "2018.09.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/19/2568837/radoslav-boyukliyski-patna-politsiya-kyustendil-previshenata-skorost-nepravosposobnost-i-shofirane-sled-upotreba-na-alkohol-sa-nay-chestite-narusheniya-v-oblastta.html", "text": "Превишената скорост, неправоспособност и шофиране при употреба на алкохол са сред най-честите нарушения сред водачите в областта. Това каза пред журналисти Радослав Боюклийски, началник на сектор „Пътна полиция“ към Областна дирекция на МВР – Кюстендил, предаде репортер на  Радио „Фокус” – Кюстендил . Според Боюклийски това са и най-честите причини за тежките пътни произшествия в областта.  \r\n„Намаляват нарушенията, свързани с шофиране при употреба на алкохол, с неспазване на пътни знаци, преминаване на червен светофар и неправилно изпреварване. За тези нарушения се проявява нулева толерантност и не се прави компромис”, каза Радослав Боюклийски.  \r\nОт началото на годината на територията на областта са възникнали 270 пътни произшествия, от тях 49 са тежки с четири загинали и 57 ранени. Статистиката сочи, че за същия период на миналата година има намаляване в показателите. Общият брой на катастрофите намалява с 21, тежките катастрофи са с 25 по-малко, загиналите участници в пътните произшествия са 6 по-малко, а ранените с 29 души по-малко. \r\nВенцеслав ИЛЧЕВ", "date": "2018.09.19", "title": "Радослав Боюклийски, „Пътна полиция“ – Кюстендил: Превишената скорост, неправоспособност и шофиране след употреба на алкохол са най-честите нарушения в областта"}
{"url": "http://www.focus-news.net/news/2018/09/19/2568834/vitsepremierat-valeri-simeonov-ne-mozhem-da-badem-saprichastni-s-opitite-chrez-obshtestveno-mnenie-da-badat-nalagani-sanktsii-na-koyato-i-da-e-bilo-darzhava-v-es.html", "text": "Не можем да бъдем съпричастни с опитите по обществено мнение да бъдат налагани санкции, на която и да е било държава в ЕС. Това каза заместник министър-председателят по икономическа и демографска политика Валери Симеонов на брифинг в Министерски съвет във връзка с решението на правителството да бъде изготвена позиция против санкциите срещу Унгария, предаде репортер на  Агенция „Фокус“ . Симеонов припомни, че по предложение на Патриотичния фронт България прие 19 октомври за дата на дружбата между българския и унгарския народ. „От 2015 година аз имам ангажимента и личното задължение да поддържам връзка с нашата общност в Унгария, която е изключително будна, патриотична, дейна и много добре представена в управлението на Унгария общност. Успяхме да осигурим суми, които бяха необходими за доизграждането на културния дом на българите в Будапеща. Предстои и отбелязването на годишния празник със съответните чествания от страна на двете държави“, посочи Симеонов. „Но не това е причината да предложим решението на МС, а това, че спрямо Унгария се извършва една репресивна акция, която не почива на аргументи и практически няма никакви сериозни факти, които да бяха изложени в предложението за налагането на санкции“, отбеляза той. „Нещо повече - не беше отчетен напредъкът по отношение на някои забележки, които бяха отправени, както и решенията, които бяха взети от унгарската държава в посока извършване на конкретни промени“, допълни вицепремиерът, като подчерта, че едно такова решение задължава всяка държава да изрази своята позиция. „На днешното заседание на МС с пълно единодушие беше подкрепено нашето предложение, свързано с изготвянето на категоричната позиция на Република България против налагането на такива санкции. Това е мотивирано не само от нашите тесни връзки и ангажименти към българската общност, но и от нашите тесни връзки с Унгария, както и с липсата на каквато и да е аргументация по отношение на предлаганото решение. Ние не можем да бъдем съпричастни с опитите по обществено мнение да бъдат налагани санкции, на която и да е било държава, защото утре тази държава може да бъде и България“, заяви Симеонов.  \r\nТой изрази убеждението си, че неолибералният състав на ЕП към настоящия момент ще бъде сериозно променен в посока участие на много по-широк спектър от патриотични и националистически партии на следващите избори. „Така че да гласуваме или да подкрепим едно такова решение, или пък да замълчим, не изразявайки позиция, по никакъв начин не подпомага на бъдещото развитие на една Европа на нациите“, каза още вицепремиерът.  \r\nВесела АЛЕКСАНДРОВА", "date": "2018.09.19", "title": "Вицепремиерът Валери Симеонов: Не можем да бъдем съпричастни с опитите чрез обществено мнение да бъдат налагани санкции, на която и да е било държава в ЕС"}
{"url": "http://www.focus-news.net/news/2018/09/19/2568846/gl-prokuror-na-federalna-provintsiya-bavariya-reynard-ryotle-balgariya-e-postignala-vpechatlyavashti-rezultati-po-otnoshenie-na-kontrabandata-na-tsigari.html", "text": "За мен е голяма чест, че днес премиерът Бойко Борисов съвсем спонтанно ме покани да присъствам тук по време на тази среща и да имам възможност да се запозная с големите постижения, които имате. Това каза главният прокурор на федерална провинция Бавария Рейнард Рьотле по време на представянето на резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки, предаде репортер на  Агенция „Фокус“ . „Резултатите наистина са много впечатляващи. Контрабандата на цигари наистина е огромен дял от организираната престъпност. Това не е нещо, с което в Германия не сме запознати. И ние имаме подобни проблеми. Докато хората са любители на цигарата, тя е интересна на пазара и ние много се радваме, че се подхожда по този сериозен начин и тази нелегална дейност се преустановява и ѝ се противодейства. За да има успех в тази област, е много важно да си сътрудничат всички заинтересовани лица. Благодаря за възможността да присъствам на това мероприятие“, коментира той. По думите му в никакъв случай обаче не иска да затруднява работата на премиера, който му е отделил немалко време. „Приветствам ви за тези успехи, които сте постигнали. Разбира се, резултатите и ползите, които има от тях за бюджета. Надявам се една част от средствата, които сте успели да конфискувате, да бъдат и в полза на прокуратурата и полицията, мъничка част“, каза още той.  \r\nЛюба АЛЕКСИЕВА", "date": "2018.09.19", "title": "Гл. прокурор на федерална провинция Бавария Рейнард Рьотле: България е постигнала впечатляващи резултати по отношение на контрабандата на цигари"}
{"url": "http://www.focus-news.net/news/2018/09/19/2568848/pernik-kmetat-vyara-tserovska-signalizira-institutsiite-otnosno-postapilite-vazrazheniya-sled-publikuvani-investitsionni-namereniya-za-toplofikatsiya-pernik.html", "text": "Кметът на Община Перник Вяра Церовска сигнализира всички институции относно постъпилите възражения след публикувани инвестиционни намерения за „Топлофикация Перник“, която на 100% е частно дружество. Това съобщиха от пресцентъра на  Общината . Информацията е публично достъпна на сайта на Общината. Публикациите за инвестиционните намерения са официална процедура и това не означава, че Общината е съпричастна с тях.  \r\n„Ние се вълнуваме и проблемът е наш общ. Всички получени от гражданите възражения са подадени в Регионалната инспекция по околната среда и водите (РИОСВ), написали сме писмо до институцията, с което тя трябва да упражни контрол върху инвестиционните намерения. Нека бъдат спокойни моите съграждани, няма да позволим нарушаване на техните права“, коментира кметът и посочи, че сигнали са подадени и към Министерството на околната среда и водите (МОСВ) и Комисията за енергийно и водно регулиране (КЕВР). \r\n„Ние нямаме нито правото, нито желанието да направим нещо отделно, тайно и скрито, напротив ние сме тези, които правим публично достояние всяко едно инвестиционно намерение и по този начин се стремим да предизвикаме обществен дебат. Ако РИОСВ даде разрешение за някое от инвестиционните намерения, тогава ще имаме основание да инициираме и проведем широко обществено обсъждане“, апелира кметът Вяра Церовска.", "date": "2018.09.19", "title": "Перник: Кметът Вяра Церовска сигнализира институциите относно постъпилите възражения след публикувани инвестиционни намерения за „Топлофикация Перник“"}
{"url": "http://www.focus-news.net/news/2018/09/19/2568849/plovdiv-petima-dushi-sa-bili-zadarzhani-pri-spetsializirana-operatsiya-sreshtu-narkorazprostranenieto-v-kvartal-stolipinovo-v-oblastniya-grad.html", "text": "Петима души от Пловдив са били задържани при специализирана операция срещу наркоразпространението на територията на квартал „Столипиново“ в областния град. Тя е проведена за времето от 10.00 ч. до 18.00 ч. в понеделник от служители на Шесто районно управление на МВР - Пловдив. Това съобщиха от  ОДМВР - Пловдив . В полицейския арест били отведени 23-годишна жена и четирима мъже на възраст между 28 и 43 години, двама от които криминално проявени и осъждани. В хода на акцията извършителите били засечени на бул. „Цариградско шосе“, ул. „Ландос“ и ул. „Храбрец“ да носят в себе си различни по вид и количество наркотици. Общо от петимата били иззети 4 пакетчета с хероин и 6  - с марихуана. По случаите са образувани бързи производства по чл. 354а от НК.", "date": "2018.09.19", "title": "Пловдив: Петима души са били задържани при специализирана операция срещу наркоразпространението в квартал „Столипиново“ в областния град"}
{"url": "http://www.focus-news.net/news/2018/09/19/2568842/kyustendil-okazvane-na-parva-pomosht-pri-patno-proizshestvie-beshe-osnovniyat-aktsent-v-kampaniyata-na-mladite-dobrovoltsi-kam-balgarskiya-cherven-krast-v-grada.html", "text": "Оказване на първа помощ при пътно произшествие беше основният акцент в кампанията на младите доброволци към Български Червен кръст – Кюстендил, предаде репортер на  Радио „Фокус” – Кюстендил . Младежите се включиха в отбелязването на Европейския ден без жертви на пътя. Доброволци разясниха идеята на акцията „Заедно можем повече“, поставиха акцент върху факта, че децата вече са на училище и всички трябва да бъдат по-внимателни. Дадохме гласност за дарителската кампания за набиране на средства за деца, пострадали при пътнотранспортни произшествия. Младежите раздаваха на водачите на автомобили и информационни брошури, в които са описани стъпките за първа помощ. В брошурите нагледно са описани самите стъпки – осигуряване на безопасност, оценка на ситуацията, сигнализиране за помощ, действия при пострадали, изпаднали в безсъзнание, липса на дишане и реанимация. Мотото на информационните брошури е: „Не бъдете безучастен свидетел на пътния инцидент. Първите пет минути са решаващи”. \r\nВенцеслав ИЛЧЕВ", "date": "2018.09.19", "title": "Кюстендил: Оказване на първа помощ при пътно произшествие беше основният акцент в кампанията на младите доброволци към Българския Червен кръст в града"}
{"url": "http://www.focus-news.net/news/2018/09/19/2568850/sport-vavrinka-sreshtu-hachanov-v-mach-za-myasto-na-chetvartfinalite-v-sankt-peterburg.html", "text": "Стан Вавринка излиза срещу Карен Хачанов в мач за място на четвъртфиналите на турнира в Санкт Петербург днес от 17:00 часа. Носителят на три титли от Големия шлем Вавринка изрази надеждите си, че ще приключи сезон 2018 с успех. Швейцарецът се завърна на корта през януари, но малко след това си взе три месеца почивка. \r\nПрез последните седмици Вавринка загатна за подобрение на играта си и стигна до четвъртфиналите в Синсинати, където отстъпи пред Роджър Федерер. На Уимбълдън и US Open швейцарецът записа победи над Григор Димитров в първия кръг, но не успя да стигне до втората седмица на нито един от двата турнира.  \r\nВенцислав ДРАГОМАНОВ", "date": "2018.09.19", "title": "Спорт: Вавринка срещу Хачанов в мач за място на четвъртфиналите в Санкт Петербург"}
{"url": "http://www.focus-news.net/news/2018/09/19/2568852/plovdiv-politsiyata-izdirva-shofyor-blasnal-peshehodka-i-izbyagal-ot-mestoproizshestvieto.html", "text": "Полицията издирва водач на моторно превозно средство, блъснал пешеходка и избягал от местопроизшествието вчера. Това съобщиха от  ОДМВР - Пловдив . Сигналът е получен около 9.50 часа на 18 септември. На кръстовище между бул. „Шести септември“ и бул. „Източен“ пресичаща на пешеходна пътека 65-годишна жена била ударена от неустановен за сега автомобил, чийто шофьор продължил по пътя си. Пострадалата е настанена в болница за лечение. Работата по случая продължава в рамките на досъдебно производство.", "date": "2018.09.19", "title": "Пловдив: Полицията издирва шофьор, блъснал пешеходка и избягал от местопроизшествието"}
{"url": "http://www.focus-news.net/news/2018/09/19/2568854/haskovo-150-falshivi-artikula-s-logo-na-zashtiteni-marki-sa-izzeti-pri-proverka-v-ofis-na-kurierska-firma.html", "text": "150 фалшиви артикула с лого на защитени марки са иззети при проверка в офис на куриерска фирма. Това съобщиха от пресцентъра на  МВР . Икономически полицаи са иззело фалшивите артикули вчера при проверка на офис в Хасково. В момент на изпращането на кашон със стоката в чужбина, служители на реда установили двамата изпращачи - мъже на 55 години от Хасково и на 46 години от село Широка поляна. В пакета са намерени текстилни изделия, обозначени с лого и надпис на търговска марка без разрешение на правопритежателя. При проверката станало известно, че изпращачите са подготвили още 11 кашона със стока, всеки един с тегло между 20 - 30 килограма. По товарителница, текстилните изделия са влезли от Турция, а получатели са различни лица в страна от ЕС. Образувано е досъдебно производство по чл. 172 б от НК.", "date": "2018.09.19", "title": "Хасково: 150 фалшиви артикула с лого на защитени марки са иззети при проверка в офис на куриерска фирма"}
{"url": "http://www.focus-news.net/news/2018/09/19/2568847/anton-kutev-bsp-tsyalata-ni-pg-shte-bade-v-zala-za-glasuvaneto-na-ostavkite-i-promenite-v-kabineta.html", "text": "Днес дойдохме цялата група специално за културния чек. Утре ще дойдем специално за гласуването на оставките и промените в кабинета и ще бъдем цялата парламентарна група. Това каза пред журналисти в парламента зам.-председателят на ПГ на БСП Антон Кутев по повод предстоящото утре гласуване на министерските оставки и на новите министри, предаде репортер на  Агенция „Фокус“ . „За останалото в зала ще бъдат само 20 човека“, уточни той. „На президента работата му е да подписва укази, така че не виждам нищо странно в това, че го е подписал. Кога ще го подпише е негов избор, даже не виждам и разминаване“, коментира Антон Кутев. „Имаше някакво съизмерване на рейтинги или на институционална сила в държавата, което беше ненужно“, заяви той. \r\nБиляна ИВАНОВА", "date": "2018.09.19", "title": "Антон Кутев, БСП: Цялата ни ПГ ще бъде в зала за гласуването на оставките и промените в кабинета"}
{"url": "http://www.focus-news.net/news/2018/09/19/2568853/alsat-m-makedoniya-povecheto-sadii-ot-ks-sa-na-mnenie-che-reshenieto-za-referenduma-ne-e-v-protivorechie-s-osnovniya-zakon.html", "text": "Мнозинството съдии от Конституционния съд на Македония отхвърлят твърдението, че решението за провеждане на референдума за името е в противоречие с Основния закон на страната. Това може да се заключи от дискусиите, които бяха проведени до този момент. По-късно през деня с тайно гласуване ще бъде взето и окончателното решение, предава излъчващият на албански език скопски телевизионен канал  „Алсат-М“ . \r\nПет от съдиите от КС са на мнение, че няма нарушение на закона и правилника за референдумите, докато двама от състава твърдят, че решението за него е противоконституционно. Остава да се произнесе председателят на КС Никола Ивановски. \r\nЖалбата в КС бе внесена от партията „Левица“, според която решението на парламента да се проведе референдум противоречи на Конституцията на Република Македония, на Закона за референдума и на Кодекса на Венецианската комисия за добри референдумни практики. \r\nГражданите на Македония ще гласуват за новото име на страната на 30 септември.  Тереза Герова", "date": "2018.09.19", "title": "„Алсат-М“ (Македония): Повечето съдии от КС са на мнение, че решението за референдума не е в противоречие с Основния закон"}
{"url": "http://www.focus-news.net/news/2018/09/19/2568855/inzh-stanimir-bozhanov-regionalna-direktsiya-po-gorite-burgas-sastaveni-sa-345-akta-na-obekti-za-skladirane-prerabotka-i-targoviya-s-darvesina-i-nedarvesni-gorski-produkti.html", "text": "От началото на годината до края на месец август са съставени 345 акта на обекти за складиране, преработка и търговия с дървесина и недървесни горски продукти. Това каза за  Радио „Фокус“ – Бургас  инж. Станимир Божанов, директор на Регионална дирекция по горите – Бургас. По думите му преобладаващата част от актовете - 279, са по Закона за горите, малка част от тях - 49, са по Закона за рибарството и аквакултурите, а 17 акта са по Закона за лова и опазване на дивеча. \r\n„Сред най-често срещаните нарушения са съхранението и транспортирането на дървесина, която не е маркирана с контролна горска марка и която е без превозен билет. Други често срещани нарушения са движението на товарни превозни средства, транспортиращи дървесина без налична GPS-система, както и липсата на система за постоянно видеонаблюдение на посочените обекти“, отбеляза също Божанов. Той добави, че към момента на територията на Област Бургас са изградени около 260 обекта за складиране, преработка и търговия с дървесина и недървесни горски продукти, в които се извършват ежедневни проверки. \r\n„От началото на годината до края на месец август имаме отчетени 845 броя проверки на тези обекти, известни още като обекти по чл. 206 от Закона за горите“, допълни Божанов. По думите му по време на извършваните проверки се следи за наличие на превозни билети за постъпилата и експедирана дървесина, за това дали е налична производствена марка и дали тя е поставяна редовно на обработваемия материал. \r\n„Освен това се следи за наличност на електронен дневник и неговото правилно попълване, както и съответствието на наличността по превозни билети и реалното количество дървесина в обекта“, посочи Божанов. Той добави, че най-новото изискване е свързано със системата за видеонаблюдение в обектите – следи се за нейната изправност и за съхраняването на видеозапис за календарния месец. \r\nМария ГЕОРГИЕВА", "date": "2018.09.19", "title": "Инж. Станимир Божанов, Регионална дирекция по горите – Бургас: Съставени са 345 акта на обекти за складиране, преработка и търговия с дървесина и недървесни горски продукти"}
{"url": "http://www.focus-news.net/news/2018/09/19/2568856/haskovo-chetirima-dushi-sa-zadarzhani-za-otglezhdane-na-400-kanabisovi-rasteniya-kray-yazovir-ivaylovgrad.html", "text": "Четирима души са задържани за отглеждане на 400 канабисови растения край язовир „Ивайловград“. Това съобщиха от пресцентъра на  МВР . Задържаните в РУ - Ивайловград са трима мъже и жена. Вчера в горска територия в покрайнините на язовир „Ивайловград“, криминалисти са установили нива, засята с около 400 наркотични растения. На място е задържан 33-годишен албанец, без документи за самоличност, който поливал растенията. В ръкава на язовира са задържани и 39-годишен жител на село Покрован и 32-годишна от Ивайловград, които се придвижвали по водата с лодка с гребла. Като съпричастен към случая е задържан и 44-годишен от Хасково. Работата по образуваното досъдебно производство продължава.", "date": "2018.09.19", "title": "Хасково: Четирима души са задържани за отглеждане на 400 канабисови растения край язовир „Ивайловград“"}
{"url": "http://www.focus-news.net/news/2018/09/19/2568845/ministar-neno-dimov-za-sanktsiite-sreshtu-ungariya-po-otdelno-stranite-ot-tsentralna-i-iztochna-evropa-sme-shodni-misheni-no-zaedno-mozhem-da-otstoyavame-interesite-si.html", "text": "Страните от Централна и Източна Европа имаме сходни проблеми и всеки от нас поотделно е сходна мишена, но заедно бихме могли да отстояваме тези проблеми. Това каза министърът на околната среда и водите Нено Димов на брифинг в Министерски съвет във връзка с решението на правителството да бъде изготвена позиция против санкциите срещу Унгария, предаде репортер на  Агенция „Фокус“ . „Това може би е ярка проява на нещо, за което говорим вече от 2014 година – в Европа вече има съвсем ясно видим консервативно-либерален разлом и това вероятно е стартът на кампанията в новата координатна система, която се задава. При всички положения това е много ясно изразено ценностно ниво, което малко има общо с дълбоките базови ценности на Европа, която не трябва да забравяме, че вече 2000 години е християнска и основните ценности на ЕС се надграждат над християнските“, коментира министър Димов.  \r\nТой припомни, че веднага след като Полша започна процедура срещу така наречената директива срещу големите горивни инсталации и промените, които бяха направени, България беше първата страна, която я подкрепи и се присъедини към съдебния процес. „С Унгария имаме съвместни инициативи, с Румъния имаме съвместни инициативи. Това е начинът ние да отстояваме интересите си в рамките на голямото европейско семейство“, допълни министър Димов  \r\nВицепремиерът Красимир Каракачанов допълни от своя страна, че точното определение на това, което се случва с Унгария и опитите подобни решения да бъдат наложени спрямо Полша е репресивна мярка. „Въвеждаме репресивна мярка срещу една държава, която групи от либерални политици обвиняват, че се управлявала авторитарно. 70% от населението гласува за Орбан. Инвестициите в Унгария са най-високите в Европа. Това илюстрира неверността на подобни твърдения“, коментира Каракачанов. „Днес е Унгария, утре това се готви за Полша, един ден може да е България. Държави в Централна и Източна Европа трябва да бъдат солидарни – да се подпомагат, тъй като имат общи проблеми“, заяви той, като припомни, че Унгария е първата страна, която категорично е изразила несъгласи с политиката по отношение на нелегалните мигранти. „Аз не изключвам този опит за наказание срещу Унгария да е следствие на тази твърда политика“, каза още вицепремиерът.  \r\nВесела АЛЕКСАНДРОВА", "date": "2018.09.19", "title": "Министър Нено Димов за санкциите срещу Унгария: По отделно страните от Централна и Източна Европа сме сходни мишени, но заедно можем да отстояваме интересите си"}
{"url": "http://www.focus-news.net/news/2018/09/19/2568857/minka-salagyorova-zam-kmet-na-petrich-patnata-infrastruktura-na-teritoriyata-na-obshtinata-se-poddarzha-v-dobro-sastoyanie.html", "text": "Пътната инфраструктура на територията на община Петрич се поддържа в добро състояние. Това каза за  Радио „Фокус“-Пирин  Минка Салагьорова, зам.-кмет на Петрич. По думите й там, където от Общината не успяват да направят това със собствени средства, кандидатстват за финансиране с проекти. „Един от примерите е одобреният проект за основна реконструкция на подгорския път. Има още два обекта – директния път от Петрич за село Беласица и пътя за село Гега. По този проект сумата за реконструкция на тези пътища надвишава 4 млн. лв., а в същото време тече и процедура за избор на изпълнител, която очакваме да завърши скоро. Съответно и трябва да се реализират скоро предвидените дейности“, коментира Салагьорова. Тя допълни, че правят текущи ремонти навсякъде на територията на общината. Минка Салагьорова отбеляза, че вече е освежена и пътната маркировка, като навсякъде е положена хоризонтална маркировка. „Особено внимание отделихме на улиците, които се намират в обхвата на училища и детски градини, за да можем да посрещнем първия учебен ден с подготвени и безопасни улични участъци край тях“, каза още заместник-кметът на Петрич. \r\nНатали СТЕФАНОВА", "date": "2018.09.19", "title": "Минка Салагьорова, зам.-кмет на Петрич: Пътната инфраструктура на територията на общината се поддържа в добро състояние"}
{"url": "http://www.focus-news.net/news/2018/09/19/2568851/patna-politsiya-pazardzhik-chetvartak-i-sabota-sa-dnite-s-nay-mnogo-patnotransportni-proizshestviya-v-oblastta-vaveden-e-zasilen-kontrol-na-patya.html", "text": "Четвъртък и събота са дните с най-много пътнотранспортни произшествия в област Пазарджик през първото шестмесечие на 2018 година, съобщи за  Радио „Фокус“ – Пазарджик  гл. инспектор Асен Гешев, началник на „Пътна полиция“ – Пазарджик. По думите му най-често причините за пътни инциденти са превишена скорост, отнето предимство, отклоняване на вниманието на водача, умора и заспиване зад волана, неспазване на дистанция и употреба на алкохол и наркотични вещества.  \r\n„Стремежът ни е да има засилен контрол на скоростните режими по пътищата в областта. Два пъти месечно има полицейски операции на пътя, а почти ежеседмично има акции в нощните часове и главно в малките населени места за спазване на правилата за движение по пътищата. Основно се следи за употребата на алкохол и правоспособността на водачите“, уточни Гешев. Той допълни, че се извършват планирани огледи на пътните отсечки в региона и се изпращат писма за отстраняване на неизправности и липси до отговорните за тяхното стопанисване институции. \r\nАлбена ЖИЛЕКОВА", "date": "2018.09.19", "title": "„Пътна полиция“ – Пазарджик: Четвъртък и събота са дните с най-много пътнотранспортни произшествия в областта, въведен е засилен контрол на пътя"}
{"url": "http://www.focus-news.net/news/2018/09/19/2568861/ministar-nikolina-angelkova-provede-rabotna-sreshta-v-bryuksel-s-generalniya-direktor-na-gd-energetika-v-ek-dominik-ristori.html", "text": "Министърът на туризма Николина Ангелкова проведе работна среща в Брюксел с генералния директор на ГД „Енергетика“ в ЕК Доминик Ристори. Това съобщиха от пресцентъра на  Министерство на туризма . „В България работим по идея за създаване на стратегия за енергийна ефективност в туризма, която очакваме да повиши конкурентоспособността и ефективността на сектора, като се акцентира на оптимално използване на природните ресурси. Считаме, че това ще е още една възможност, с която да подпомогнем устойчивото развитие на туризма“, заяви министър Ангелкова.  \r\n„Нашите усилия са насочени към внедряването на енергоспестяващи и екологични технологии в сградите и в управлението на туристически обекти“, посочи министър Ангелкова и добави, че е важно е да се насърчава прилагане на екологосъобразни технологии и системи и стандарти за качество на услугите за настаняване.  \r\n„Основен акцент е опазването на чистотата на водата и поддържането на високото ѝ качество, както на тази за битова употреба, така и на морската“, заяви министърът. Тя отбеляза още, че морският туризъм е основен за България и това влияе пряко на качеството на услугите и имиджа на страната като туристическа дестинация.   \r\nМинистърът посочи още, че връзката между двата икономически отрасъла е била основа тема на Международна конференция за макрорегионално сътрудничество в областта на туризма и енергетиката, проведена в рамките на Българското председателство на Съвета на ЕС и организирана от двете министерства.  \r\nВ събитието участваха министърът на енергетиката Теменужка Петкова, проф. Самуеле Фурфари, съветник в генерална дирекция „Енергетика“ в Европейската комисия и международни експерти. „Срещата беше първа по рода си, на която се обсъдиха възможностите и предизвикателствата пред туристически сектор за въвеждането на енергийната ефективност в местата за настаняване и хранене и как това ще се отрази на икономиката и ресурса, който може бъде спестен“, каза още министър Ангелкова.  \r\nГ-н Доминик Ристори отбеляза, че това събитие има важна роля за акцентиране на връзката между двата сектора не само на регионално, но и на европейски ниво и адмирира форума в София.  \r\nГ-н Ристори посочи още, че инвестициите в енергийна ефективност са много важни за Европейската комисия, защото оказват положително дългосрочно влияние на икономическото развитие на страните. Той поздрави министър Ангелкова и екипа ѝ за инициативността в насърчаването на бизнеса за внедряване на екологични технологии в сектор туризъм.", "date": "2018.09.19", "title": "Министър Николина Ангелкова проведе работна среща в Брюксел с генералния директор на ГД „Енергетика“ в ЕК Доминик Ристори"}
{"url": "http://www.focus-news.net/news/2018/09/19/2568858/makfaks-makedoniya-ks-na-makedoniya-reshi-referendum-shte-ima.html", "text": "Със седем гласа „за“ и два „против“ Конституционният съд на Македония отхвърли инициативата за оценка на законосъобразността на решението на парламента в Скопие за насрочването на референдума за името, предава информационната агенция  „Макфакс“ . \r\nСпоред мнозинството съдии от КС няма съмнение, че решението за референдума е взето в разрез с Основния закон на страната.  \r\nСпоред Елена Гошева, член на КС, решението за провеждане на референдума е противоконституционно . Именно тя бе тази, която обяви инициативата на партията „Левица“  Светският македонски конгрес. Тереза Герова", "date": "2018.09.19", "title": "„Макфакс“ (Македония): КС на Македония реши: Референдум ще има"}
{"url": "http://www.focus-news.net/news/2018/09/19/2568860/parlamentat-prie-na-parvo-chetene-promeni-za-poetapno-vavezhdane-na-elektronna-platforma-za-vazlagane-na-obshtestveni-porachki.html", "text": "Парламентът прие на първо четене промени в Закона за обществените поръчки с вносител Министерски съвет, предаде репортер на  Агенция „Фокус“ . Промените са с цел поетапно въвеждане и прилагане на електронна платформа за възлагане на обществени поръчки в страната. Предвидено е увеличението на праговете за строителство, доставка и услуги, за да се доближат до европейските стойности. Прецизират се лицата, които са задължени да декларират лични обстоятелства при участие в поръчки. Кръгът на тези лица се свежда до законните и упълномощени представители на стопанския субект и до членовете на неговите управителни и надзорни органи. Предлагат се промени, които целят по-ефективно сътрудничество между Агенцията по обществени поръчки и контролните органи в областта на обществените поръчки. Очакваните ефекти от приемането на закона са подобряване на системата на обществените поръчки в страната и оптимизиране работата на държавните институции. \r\nБиляна ИВАНОВА", "date": "2018.09.19", "title": "Парламентът прие на първо четене промени за поетапно въвеждане на електронна платформа за възлагане на обществени поръчки"}
{"url": "http://www.focus-news.net/news/2018/09/19/2568863/sofiya-vavezhda-se-vremenna-organizatsiya-na-dvizhenieto-za-provezhdane-parvoto-izdanie-na-studentski-grad-ran-2018-na-23-septemvri.html", "text": "Въвежда се временна организация на движението за провеждане първото издание на „Студентски град Рън 2018” на 23 септември 2018 г. Това съобщиха от пресцентъра на  Столична община . От 09.00 до 12.00 часа на 23 септември 2018 г. се забранява влизането на пътни превозни средства, както следва:  \r\n- ул. „Проф. Иван Странски” между ул. „Акад. Борис Стефанов” и ул. „Акад. Стефан Младенов”;  \r\n- ул. „Акад. Стефан Младенов” между ул. „Проф. Иван Странски” и ул. „8-ми декември”;  \r\n- ул. „Акад. Борис Стефанов” между ул. „8-ми декември” и ул. „Проф. Иван Странски”;  \r\n- ул. „8-ми декември” между ул. „Акад. Борис Стефанов” и ул. „Акад. Стефан Младенов”.  \r\nЗа горепосочения период от време частично да се променят маршрутите на масовия градски транспорт, както следва:  \r\n-  Автобуси №69, 70 и 123:  от НСБАЛ по онкология по маршрутите до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрутите в обратна посока маршрутите не се променят  \r\n-  Автобуси по линия 94  (в посока Студентски град): от СУ „Св. Климент Охридски” по маршрута до кръстовище ул. „Акад. Стефан Младенов” и ул. „Баку”, наляво по ул. „Баку”, по ул. “Росарио”, наляво по ул. „8-ми декември”, по бул. „Св. Климент Охридски”, по бул. „Д-р Г. М. Димитров” и по ул. „Никола Габровски” и по маршрута до СУ „Св. Климент Охридски” (еднопосочен маршрут)  \r\n-  Автобуси по линия 102  (в посока Студентски град): от ж.к. „Овча купел” по маршрута до кръстовище бул. „Д-р Г. М. Димитров” и ул. „Симеоновско шосе”, надясно по ул. „Симеоновско шосе”, ул. „Симеоновско шосе” и по ул. „Стоян Михайловски” по маршрута (еднопосочен маршрут).  \r\n- Автобуси по линия 280 (в посока Студентски град) : от СУ „Св. Климент Охридски” по маршрута до кръстовище ул. „8-ми декември” и ул. „Росарио”, по ул. „Росарио”, по ул. „Баку”, по ул. „Акад. Стефан Младенов”, по бул. „Д-р Г. М. Димитров” и по маршрута до СУ „Св. Климент Охридски” (еднопосочен маршрут)  \r\n-  Автобуси по линия 413  (в посока Технополис Младост 4): от централна гара по маршрута до кръстовище ул. „Акад. Стефан Младенов” и ул. „Баку”, по ул. „Баку”, по ул. „Росарио” и по ул. „8-ми декември” по маршрута двупосочно  \r\n- разкриват се временни спирки:  \r\n- двупосочна на ул. „Росарио” на 50.00 метра от ул. „8-ми декември”;  \r\n- двупосочна на ул. „Росарио” пред бл.4а на Техническия университет;  \r\n- двупосочна на ул. „Баку” преди ул. „Никола Габровски”.", "date": "2018.09.19", "title": "София: Въвежда се временна организация на движението за провеждане първото издание на „Студентски град Рън 2018” на 23 септември"}
{"url": "http://www.focus-news.net/news/2018/09/19/2568865/parlamentat-reshi-na-parvo-chetene-komisiyata-za-zashtita-na-lichnite-danni-da-mozhe-da-razsledva.html", "text": "Парламентът прие на първо четене промени в Закона за защита на личните данни с вносител Министерски съвет, предаде репортер на  Агенция „Фокус“ . Промените осигуряват защита на физическите лица във връзка с обработването на лични данни в съответствие с европейски регламент. В случая става дума за обработването на лични данни от компетентните органи за предотвратяване, разследване, разкриване или наказателно преследване на престъпления, както и изпълнение на наказания и свободно движение на данни. С промените се разширяват значително правомощията на Комисията за защита на личните данни. Дават й се правомощия за разследване, корективни правомощия, правомощия за даване на разрешения и становища, както и поддържане на нови публични и непублични регистри. \r\nБиляна ИВАНОВА", "date": "2018.09.19", "title": "Парламентът реши на първо четене Комисията за защита на личните данни да може да разследва"}
{"url": "http://www.focus-news.net/news/2018/09/19/2568869/razshiryava-se-sastavat-na-natsionalniya-savet-po-antikoruptsionni-politiki.html", "text": "Правителството прие изменения и допълнения в своето Постановление № 136/2015 г. за създаване на Национален съвет по антикорупционни политики. Съгласно промените, членовете на Гражданския съвет към Националния съвет се увеличават от 9 на 11, като се предвижда освен представители на неправителствени организации, в него да могат да участват сдружения, представляващи малките и средните предприятия и представители на работодателските организации. Създават се и правила за извършване на ротациите на членовете на Гражданския съвет, като се постига прозрачност при провеждане на процедурата, равнопоставеност между членовете и кандидатите за членове и приемственост в състава и работата. \r\nРазширява се и съставът на самия Национален съвет. Членове на Съвета ще бъдат и заместник-председателят на Комисията за противодействие на корупцията и за отнемане на незаконно придобитото имущество и заместник- председатели на Върховния касационен съд и на Върховния административен съд. Съветът ще провежда заседанията си на четири месеца, а извън този срок той ще може да бъде свикван от председателя по негова инициатива или по предложение на трима негови членове или на две трети от членовете на Гражданския съвет.", "date": "2018.09.19", "title": "Разширява се съставът на Националния съвет по антикорупционни политики"}
{"url": "http://www.focus-news.net/news/2018/09/19/2568870/sofiyska-rayonna-prokuratura-vnese-obvinitelen-akt-za-huliganstvo-sreshtu-shofyor-zaplashil-mazh-s-pistolet-pri-spor-na-patya.html", "text": "Софийска районна прокуратура внесе обвинителен акт за хулиганство срещу шофьор, заплашил мъж с пистолет при спор на пътя. Това съобщиха от пресцентъра на  Прокуратура на Република България . На 24 юни 2018 г. около 20.15 часа свидетелят с инициали Е. М. управлявал лек автомобил „Опел“, модел „Корса“ в град София по ул. „Кота 1050“ от ул. „Преки път“. Улицата била еднопосочна, като М. се движел в забранената за движение посока. По същото време обвиняемият А. Георгиев управлявал личния си автомобил „Рейндж Ровър“ по описаната по-горе улица, но в противоположната, разрешена за движение посока. Двата автомобила се срещнали на кръстовището на ул. „Кота 1050“ и ул. „Купените“ в непосредствена близост до бл. 138. Водачът на лек автомобил „Опел Корса“ отбил плътно вдясно, за да даде възможност на другото превозно средство – това на обвиняемият Георгиев да премине. Вместо това, обвиняемият Георгиев спрял автомобила си точно срещу този на М., като не му позволил да направи друга маневра, за да се разминат. М. извършил маневра „движение назад“, за да направи отново място на другия автомобил, но обвиняемият Георгиев придвижил своя напред и допрял плътно бронята му до тази на другото превозно средство. След това Георгиев започнал да избутва другия автомобил назад, като се опитвал да го премести на тротоара. При вида на действията на Георгиев, М. отишъл до колата на обвиняемия и притеснено го запитал какво прави. Обвиняемият Георгиев отворил предния ляв прозорец на автомобила си, извадил ръката си, в която държал пистолет, насочил го към лицето на М. и му казал: „Ще те застрелям!“. \r\nМ. сигнализирал за случилото се на тел. 112, вследствие на което на място бил изпратен патрул на 06 РУ СДВР, като служителите установили самоличността на двамата водачи, а по случая било образувано досъдебно производство. \r\nВ хода на производството на Георгиев е повдигнато обвинение по чл. 325, ал. 3 НК (хулиганство, извършено при управление на превозно средство). Разследването е приключено под ръководството и надзора на Софийска районна прокуратура, като на 19.09.2018 г. е внесен обвинителен акт срещу Георгиев, за описаното по-горе деяние. \r\nПредстои делото да бъде насрочено за разглеждане в Софийски районен съд.", "date": "2018.09.19", "title": "Софийска районна прокуратура внесе обвинителен акт за хулиганство срещу шофьор, заплашил мъж с пистолет при спор на пътя"}
{"url": "http://www.focus-news.net/news/2018/09/19/2568872/kyustendil-za-poreden-pat-e-porugana-pametnata-plocha-na-dimitar-kalyashki-v-oblastniya-grad.html", "text": "За пореден път е поругана паметната плоча на Димитър Каляшки в Кюстендил, предаде репортер на  Радио „Фокус” – Кюстендил . Паметната плоча се намира в градинката пред административната сграда на Община Кюстендил. Тя е изрисувана с черен спрей, изписана е и обидна дума върху постамента. През месец юли тази година паметната плоча също беше поругана, същото се случи и на 9 май 2017 година.  \r\nДимитър Каляшки е роден на 10 август 1910 година в село Жиленци, Кюстендилско. Участва в Съпротивителното движение по време на Втората световна война. Преминава в нелегалност през 1941 година; организатор на движението в Кюстендилско; пПартизанин от Кюстендилската чета.  Пише публицистични статии в нелегалния печат. Загива на 28 февруари 1943 година при престрелка с полицията в родното си село Жиленци. \r\nВенцеслав ИЛЧЕВ", "date": "2018.09.19", "title": "Кюстендил: За пореден път е поругана паметната плоча на Димитър Каляшки в областния град"}
{"url": "http://www.focus-news.net/news/2018/09/19/2568873/prezidentat-rumen-radev-shte-udostoi-s-orden-stara-planina-parva-stepen-izvanredniya-i-palnomoshten-poslanik-na-polsha-kshishtof-kraevski-na-20-septemvri.html", "text": "От 14.30 часа на 20 септември на „Дондуков“ 2 президентът Румен Радев ще удостои с Орден „Стара планина“ първа степен извънредния и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения. Това съобщиха от  прессекретариата на държавния глава .", "date": "2018.09.19", "title": "Президентът Румен Радев ще удостои с Орден „Стара планина“ първа степен извънредния и пълномощен посланик на Полша Кшищоф Краевски на 20 септември"}
{"url": "http://www.focus-news.net/news/2018/09/19/2568874/kanal-5-makedoniya-ministarat-na-otbranata-na-frg-pristiga-na-poseshtenie-v-makedoniya.html", "text": "Министърът на отбраната на ФРГ Урсула фон дер Лайерн ще пристигне в четвъртък на посещение в Македония, предава скопската телевизия  „Канал 5“ . \r\nВ Скопие германският министър ще разговаря с македонската си колега Радмила Шекеринска, а срещата им ще бъде последвана от преговори между делегациите на двете страни. \r\nУрсула фон дер Лайен и Шекеринска ще участват в панелна дискусия, организирана от фондация „Конрад Аденауер“ на тема „Ролята на гражданското общество в процеса на интеграция в НАТО и ЕС\". Тереза Герова", "date": "2018.09.19", "title": "„Канал 5“ (Македония): Министърът на отбраната на ФРГ пристига на посещение в Македония"}
{"url": "http://www.focus-news.net/news/2018/09/19/2568866/odobren-e-spisak-na-produktite-svarzani-s-otbranata-i-spisak-na-izdeliyata-i-tehnologiite-s-dvoyna-upotreba-koito-podlezhat-na-kontrol-pri-vnos.html", "text": "Правителството одобри Списък на продуктите, свързани с отбраната и Списък на изделията и технологиите с двойна употреба, които подлежат на контрол при внос. Това съобщиха от  правителствената информационна служба .  \r\nС приетото Постановление страната ни ще изпълни поетите ангажименти по линия на Европейския съюз и международните режими за експортен контрол и неразпространение на оръжията за масово унищожение. \r\nПроектът на Списък на продуктите, свързани с отбраната е идентичен с публикувания през 2018 г. актуализиран Общ Списък на оръжията на Европейския съюз. Актуализираният списък на ЕС служи за основа при приемането на националните списъци на контролираното военно оборудване и технологии на държавите-членки. \r\nПо отношение на вноса на изделия и технологии с двойна употреба, всяка държава-членка на ЕС може да въведе мерки по контрола на национално ниво. Законът за експортния контрол на продукти, свързани с отбраната, и на изделия и технологии с двойна употреба въвежда регистрационен режим по отношение на вноса на т. нар. „чувствителни“ изделия и технологии с двойна употреба. \r\nВ Списъка на изделията и технологиите, които подлежат на контрол при внос са отразени и приетите промени в съответните списъци на международните режими за експортен контрол.", "date": "2018.09.19", "title": "Одобрен е списък на продуктите, свързани с отбраната и списък на изделията и технологиите с двойна употреба, които подлежат на контрол при внос"}
{"url": "http://www.focus-news.net/news/2018/09/19/2568868/prezidentat-rumen-radev-shte-otkrie-edinadesetoto-godishno-izdanie-na-foruma-kariera-v-balgariya-zashto-nei-na-20-septemvri.html", "text": "На 20 септември от 09.30 часа в Интер Експо Център в град София президентът Румен Радев ще открие единадесетото годишно издание на форума „Кариера в България. Защо не?”. Това съобщиха от  прессекретариата на държавния глава . \r\nСъбитието се провежда под патронажа на президента.", "date": "2018.09.19", "title": "Президентът Румен Радев ще открие единадесетото годишно издание на форума „Кариера в България. Защо не?” на 20 септември"}
{"url": "http://www.focus-news.net/news/2018/09/19/2568862/radio-svobodna-evropa-makedoniya-nova-demokratsiya-boykotira-darzhavnata-televiziya-na-gartsiya-zaradi-vulgarna-propaganda.html", "text": "Най-голямата опозиционна партия в южната ни съседка – „Нова демокрация“ на Кириакос Мицотакис, инструктира членовете си да не дават изявления за държавната телевизия на Гърция, обвинявайки в я пристрастност към правителството на премиера Алексис Ципрас, предава   Радио „Свободна Европа“  в македонската си редакция.  \r\nСпоред партията, ERT води „вулгарна правителствена пропаганда“.  \r\nОт редакцията припомнят, че медията често е била обект на политически спорове. През 2013 г. предходното консервативно правителство в Атина я закри и замени с медия, в която бяха наети двойно по-малко кадри. През 2015 г. сегашният кабинет на Ципрас отново я откри, припомня   Радио „Свободна Европа“ Тереза Герова", "date": "2018.09.19", "title": "Радио „Свободна Европа“ (Македония): „Нова демокрация“ бойкотира държавната телевизия на Гърция заради \"вулгарна пропаганда\""}
{"url": "http://www.focus-news.net/news/2018/09/19/2568859/sofiya-chetirima-mladezhi-sa-zadarzhani-za-sbivane-v-tsentara-na-pravets.html", "text": "Четирима младежи са задържани за сбиване в центъра на Правец. Това съобщиха от пресцентъра на  МВР . Около 2.20 часа на 18 септември, в хода на специализирана полицейска операция по линия „детска престъпност“ и в частност спазване на вечерния час от малолетни и непълнолетни, служители на РУ - Правец установили сбиване между група младежи на площада пред сградата на Общината. Полицаите бързо прекратили свадата и възстановили обществения ред. За срок до 24 часа като съпричастни към възникналото сбиване, при което пострадали двама младежи, са задържани трима техни връстници. По случая е образувано досъдебно производство.  \r\nПри извършените проверки на нощните заведения, полицаи са установили в тях общо 11 непълнолетни без придружител след 22.00 часа. Те са съпроводени до районното управление в присъствието на инспектор „Детска педагогическа стая“, където на родителите им са съставени актове по Закона за закрила на детето.", "date": "2018.09.19", "title": "София: Четирима младежи са задържани за сбиване в центъра на Правец"}
{"url": "http://www.focus-news.net/news/2018/09/19/2568876/ministar-krasimir-valchev-shte-bade-na-rabotno-poseshtenie-v-yambol-na-20-septemvri.html", "text": "На 20 септември 2018 г. министърът на образованието и науката Красимир Вълчев ще бъде на работно посещение в Ямбол. Това съобщиха от пресцентъра на  Министерството на образованието и науката . Той ще проведе срещи с директори на детски градини и училища, представители на екипите за обхват на деца и ученици, на общините и социалните партньори. В 12.00 часа министърът ще посети СУ „Св. Климент Охридски“, в което приключи цялостен ремонт, финансиран по ОП „Региони в растеж“. По-късно министър Вълчев ще посети и ОУ „Д-р Петър Берон“, както и учебна практика на ученици в дуална форма на обучение.", "date": "2018.09.19", "title": "Министър Красимир Вълчев ще бъде на работно посещение в Ямбол на 20 септември"}
{"url": "http://www.focus-news.net/news/2018/09/19/2568871/penka-mollova-e-izbrana-za-predsedatel-na-upravitelniya-savet-na-natsionalniya-doveritelen-ekofond.html", "text": "Министерски съвет освободи Ирена Георгиева от поста председател на Управителния съвет на Националния доверителен екофонд (НДЕФ) и избра на нейно място Пенка Моллова – Смоленова. Това съобщиха от  правителствената информационна служба .  \r\nПрофесионалният опит на г-жа Моллова е свързан с консултиране в областта на околната среда и транспорта. Заемала е длъжността началник на кабинета на Министъра на транспорта, както и парламентарен секретар на Министерство на транспорта, информационните технологии и съобщенията. Г-жа Моллова е в процедура по стартиране на докторантура на тема „Икономика на зеления транспорт“ към Висшето транспортно училище „Тодор Каблешков“. В Софийски университет „Св. Климент Охридски“ е защитила научна степен „доктор на философските науки”. Има специализации в Университета на Монреал, Канада, на тема „Информационни технологии и мрежовата самоорганизация“ и Католическия университет на Америка, Вашингтон на тема „Динамика на социалната промяна и мрежови структури на информационното общество“. \r\nНационалният доверителен екофонд (НДЕФ) е юридическо лице, създадено през 1995 г. по силата на суапово споразумение „Дълг срещу околна среда“ между Правителството на Конфедерация Швейцария и Правителството на Република България. Структурните органи на фонда са Управителен съвет, Консултативен съвет и Изпълнително бюро.", "date": "2018.09.19", "title": "Пенка Моллова е избрана за председател на Управителния съвет на Националния доверителен екофонд"}
{"url": "http://www.focus-news.net/news/2018/09/19/2568867/dimitar-lyudiev-regionalen-sayuz-na-hleboproizvoditelite-burgas-s-okolo-10-e-poskapnal-hlyabat-v-regiona.html", "text": "С около 10% е поскъпнал хлябът в региона в Бургас и региона. Това каза за  Радио „Фокус“-Бургас  Димитър Людиев, председател на Регионалния съюз на хлебопроизводителите в Бургас. „Най-голямо влияние оказва повишаването на цената на брашното, защото то поскъпна с около 20% на тон“, посочи още Людиев. По думите му друга причина за поскъпването на хляба е повишената цена на газта, но това оказва влияние при по-големите производители, а електроенергията касае по-малките производства. „Дизеловото гориво влияе на всички, които имат голям разнос. Независимо дали са малки или големи производители, но обикновено това са по-големите“, заяви Димитър Людиев. На въпрос дали се очаква да поскъпнат и по-луксозните видове хляб той отговори, че там, където се използва като суровина брашно, цените на всички продукти ще претърпят промени. \r\n„Статистика няма, но от лични наблюдения мога да кажа, че консумацията на хляб е спаднала”, отбеляза Людиев. „Но има и още една голяма причина и тя е, че хората смятат, че избягвайки хляба, ще се хранят по-здравословно“, каза той и коментира също, че не се придържа към общото мнение, че хлябът е нездравословен. „Хляб се яде 5 000 г. пр. Хр. Може би е основният хранителен продукт по нашите земи. Имам предвид северна Африка и Европа“, добави хлебопроизводителят. Според него хлябът не може да навреди на организма, но трябва да се консумират продукти, произведени по технологии, които не вредят и процесите по приготвянето на хлебните изделия да протичат по естествен начин, а не с добавки и подобрители, които са много по-вредни. „Да, сегашната пшеница, която се произвежда, има някаква модификация, но лимецът, примерно е първородната пшеница. Така че, някой, ако се притеснява, може да наблегне на него, но там цените са други, защото производството е много по-малко“, заяви Людиев. \r\nДеница ДИМИТРОВА", "date": "2018.09.19", "title": "Димитър Людиев, Регионален съюз на хлебопроизводителите – Бургас: С около 10% е поскъпнал хлябът в региона"}
{"url": "http://www.focus-news.net/news/2018/09/19/2568864/varna-okrazhniyat-sad-postanovi-27-godini-zatvor-za-mazh-ubil-po-osobeno-machitelen-nachin-mlada-zhena-v-kv-asparuhovo.html", "text": "Окръжният съд във Варна постанови 27 години затвор за мъж от града, убил по особено мъчителен начин млада жена в кв. „Аспарухово“. Това съобщиха от пресцентъра на  съда . В разпоредително заседание на Варненския окръжен съд по дело за убийството на 18-годишната Надежда Ст., подсъдимият Красимир А., защитата му, прокуратурата и гражданските ищци постигнаха съгласие, че няма процесуални пречки за гледане на делото. Двама от наследниците на пострадалата – майка й, която е настойник и на детето й, бяха конституирани като граждански ищци и предявиха иск за общо 330 000 лв. за нанесени неимуществени вреди. Пред съда подсъдимият призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Съдът уважи искането на страните за съкратено съдебно следствие. В този случай, според НПК,  ако бъде постановена осъдителна присъда, съдът задължително намалява наказанието, което е наложил с 1/3. При процедурата за съкратено съдебно следствие не може да се наложи присъда „доживотен затвор без право на замяна“, а наказанието „доживотен затвор“ се заменя с „лишаване от свобода“ от 20 до 30 г. \r\nВарненският окръжен съд призна за виновен 23-годишния Красимир А., че умишлено умъртвил Надежда Ст. и му наложи наказание „доживотен затвор“, което заради съкратената процедура беше заменено с „лишаване от свобода“ за срок от 27г. Мъжът ще търпи наказанието при първоначален строг режим.Според разширения петчленен съдебен състав убийството е извършено по особено мъчителен начин за жертвата, като по делото преимущество са имали отегчаващите вината обстоятелства. \r\nПодсъдимият е осъден да заплати на майката и сина на жертвата обезщетение за претърпените неимуществени вреди в резултат на деянието – обща сума в размер на 210 000 лева, считано от 7 ноември 2017 год., като отхвърли предявения иск за разликата до 330 000  лв. \r\nСпоред обвинението на 7 ноември 2017 година Красимир А., пребил до смърт 18-годишната родилка Надежда Ст. след избухнал скандал помежду им. Той има 6 ефективни присъди, като има данни че е наркозависим. Младият мъж излязъл от затвора на 20 октомври 2016 г., а с жертвала живеел от 6 месеца. Броени дни преди фаталния инцидент – на 22 октомври 2017 г. Надежда родила момченце, което изоставила, като бащата на детето не бил Красимир А. \r\nПрисъдата подлежи на обжалване или протест пред Апелативен съд – Варна.", "date": "2018.09.19", "title": "Варна: Окръжният съд постанови 27 години затвор за мъж, убил по особено мъчителен начин млада жена в кв. „Аспарухово“"}
{"url": "http://www.focus-news.net/news/2018/09/19/2568877/otpuskat-se-blizo-35-mln-lv-za-izgrazhdaneto-na-uchastaka-na-am-hemus-mezhdu-yablanitsa-i-boaza.html", "text": "Правителството отпусна допълнителни средства в размер на 35 256 000 лева по бюджета на Министерството на регионалното развитие и благоустройството за 2018 г. за изграждането на 9,3-километровата отсечка от АМ „Хемус“ в участъка между гр. Ябланица и с. Боаза. Средствата ще бъдат разходвани за разплащане на извършени строително-монтажни работи и консултантски услуги. Това съобщиха от  правителствената информационна служба .  \r\nИзграждането на АМ „Хемус“ е приоритет в програмата на правителството на Република България и има стратегическа цел за ускоряване процеса на икономическо и социално развитие на регионално ниво. Завършването на участъка ще допринесе за подобряване безопасността на пътуващите, намаляване вероятността от възникване на пътнотранспортни произшествия, за достигане на оптимална скорост на движение и осигуряване комфорт при пътуването и ще спомогне за развитието на регионите от Северозападния район на страната.", "date": "2018.09.19", "title": "Отпускат се близо 35 млн. лв. за изграждането на участъка на АМ „Хемус“ между Ябланица и Боаза"}
{"url": "http://www.focus-news.net/news/2018/09/19/2568875/galina-stoyanova-kmet-na-kazanlak-obshtinata-ne-byaga-ot-otgovornost-a-sadeystva-na-organite-na-reda-pri-intsidenti-kato-sbivaneto-v-tsentara-na-grada-na-17-septemvri.html", "text": "Мерките, които Община Казанлък предприема във връзка с опазване на обществения ред, не са инцидентни, те търпят промени в годините в наредбите, които касаят общественият ред. Това каза кметът Галина Стоянова пред журналисти по повод инцидента със сбиването между цигани в центъра на Казанлък на 17 септември, предаде кореспондент на  Радио „Фокус“ . На пресконференция с участието на Областния управител, директора на Областна дирекция на МВР – Стара Загора, представители на Областната дирекция и началника на Районно управление - Полиция в Казанлък бяха изнесени данни за предприети мерки от страна на органите на реда и Община Казанлък за преодоляване на престъпността на територията на общината. \r\nКметът Галина Стоянова поясни, че в централна градска част на всички възлови кръстовища и парковете са поставени камери, като е осигурено 24-часово видеонаблюдение. Камерите се следят от дежурни служители на Община Казанлък, осигурена и пряка връзка за органите на реда. Сигналът от записа на камерата на площад „Севтополис“ по повод инцидента на 17 септември е използван от полицията за образуваното досъдебното производство по случая. „Многократно Община Казанлък е обръщала внимание на наредбите, които касаят обществения ред в града и населените места и е инициирала своевременна промяна на на мерките предвидени в тях“, каза Стоянова. Тя поясни, че в Наредба 1, която осигурява обществения ред в Казанлък, последната промяна е съгласувана с органите на реда и касае даването на правомощия от тяхна страна за отнемане на озвучителни уредби, каруци, коне, което касае случаи за нарушение на обществения ред. По Наредба 1 до момента по чл. 3 – за осигуряване на условия за спокойствие, труд и отдих на гражданите и вдигане на шум, са съставени 69 акта, конфискувани са 4 уредби. По чл. 9 – за употреба на алкохол на обществено място, са съставени 62 акта. По Наредба 2 - за опазване на околната среда, тревните площи и дълготрайната дървесна и храстова растителност на територията на община Казанлък, по чл.36 за отсичане и изкореняване на дървета без разрешение, са съставени 59 акта, конфискувани са две каруци за незаконна сеч. По Наредба 23 за отпадъците на територията на общината, по чл.3, ал.3 – за забрана на изхвърляне на отпадъци извън определените места, са съставени 50 акта и са конфискувани две каруци. По Наредба 30 за движение на превозните средства на територията на община Казанлък, по чл. 12 – за забрана на движение от нерегистрирани превозни средства с животинска тяга, са съставени 35 акта и са конфискувани 11 каруци. По Закона за опазване на селскостопанското имущество, по чл. 40 – за забрана за отсичане, унищожаване и повреда, без разрешение на дървета и пускане на животни през селскостопанските земи и насаждения, са съставени 20 акта, конфискувани са 6 коня, които в момента се намират в кооперацията в село Овощник, с която Община Казанлък, съгласно правомощията дадени на органите на реда по тази наредба, се настаняват конфискуваните животни, след което заедно с каруците се обявяват на търг. Последната промяна на Наредба 30 е от 2018 година, с която се забранява движението на каруци на територията на целия град. Община Казанлък е осигурила знаковото стопанство на всички входове на града, откъдето започва забраната и има осигурена връзка с органите на реда по изпълнението на наредбата. \r\n„Категорична съм, Община Казанлък не бяга от отговорност, напротив, съгласно законовите си правомощия, ние съдействаме на органите на реда по всякакъв начин за упражняване на техните правомощия при криминални и битови инциденти, какъвто е случаят на 17 септември“, каза кметът на Казанлък. \r\nВъв връзка със събираемостта на средствата по съставените актове за нарушения Стоянова посочи, че за актовете, които остават неплатени, на всички отдели, които са фронтофиси, които работят с жителите на община Казанлък, е разпоредено да не предоставят никакви услуги на Общината, ако има неплатени задължения към Общината. Като деловодната и информационна системи на фронофиса в Община Казанлък, Дирекция ГРАО, Дирекция „Местни данъци и такси“ са свързани и всички актове, които постъпват по общинските наредби, включително и съставените от органите на реда са в интегралната система и няма как да бъдат пропуснати граждани, които не са платили акт, да получат услуга. \r\nСлавяна ГАЙДАРОВА", "date": "2018.09.19", "title": "Галина Стоянова, кмет на Казанлък: Общината не бяга от отговорност, а съдейства на органите на реда при инциденти като сбиването в центъра на града на 17 септември"}
{"url": "http://www.focus-news.net/news/2018/09/19/2568879/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.19", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/19/2568882/sport-fransis-tiafo-zamenya-del-potro-za-leyvar-kap.html", "text": "Франсис Тиафо ще се присъедини към от отбора на света за турнира „Лейвър Къп“, който ще се проведе в края на седмицата в Чикаго, Илинойс. Младият американец ще замени Хуан Мартин дел Потро, който първоначално беше обявен сред избраниците на Джон Макенроу.  \r\nВ отбора на Европа Роджър Федерер, Григор Димитров и останалите участници в турнира вече са в Чикаго и се подготвят на твърдите кортове в „Юнайтед Сентър“. „Лейвър Къп“ ще се проведе от петък до неделя. \r\nВенцислав ДРАГОМАНОВ", "date": "2018.09.19", "title": "Спорт: Франсис Тиафо заменя Дел Потро за Лейвър Къп"}
{"url": "http://www.focus-news.net/news/2018/09/19/2568878/pravitelstvoto-odobri-izplashtaneto-na-obezshtetenie-sled-sporazumenie-po-zhalba-pred-espch.html", "text": "Правителството одобри изплащането на 3500 евро и 1550 лв. обезщетение след споразумение по жалба пред Европейския съд по правата на човека. Разглежданото пред ЕСПЧ дело касае повдигнати оплаквания за нарушение на правото на свобода на изразяване на мнението по чл. 10 от Конвенцията за защита правата на човека и основните свободи на Съвета на Европа. Жалбоподателят е журналист, осъден за клевета от бившия директор на дружество „Пазари Изток“ ЕАД, изцяло притежавано от Софийска община. Това съобщиха от  правителствената информационна служба .  \r\nВземайки предвид практиката на ЕСПЧ по подобни случаи, българското правителство сключи приятелско споразумение с Янко Долапчиев, на основание чл. 39 от Конвенцията, като прие да заплати на жалбоподателя предложената от Съда сума от 3500 евро и 1550 лв. за претърпени вреди и направени разходи и разноски и с това да сложи край на делото.", "date": "2018.09.19", "title": "Правителството одобри изплащането на обезщетение след споразумение по жалба пред ЕСПЧ"}
{"url": "http://www.focus-news.net/news/2018/09/19/2568881/pravitelstvoto-se-razporedi-s-imoti.html", "text": "Правителството прие решение, с което се учредява безсрочно право на строеж върху поземлен имот в горска територия - публична държавна собственост, в землището на с. Згориград, община Враца. Имотът, с площ 399 кв. м, се намира в района на дейност на Териториално поделение „Държавно горско стопанство Враца“ към ДП „Северозападно държавно предприятие“ - Враца. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция № 5579“. „Теленор България“ ЕАД ще заплати по сметката на ДП „Северозападно държавно предприятие“ - Враца цена за учредяване безсрочно право на строеж в размер на 4 476,80 лева. По сметка на Изпълнителна агенция по горите ще бъдат заплатени режийни разноски на стойност 89,54 лева. По сметката на община Шумен ще бъде заплатен данък за придобиване на ограничено вещно право в размер, определен от общинския съвет. Това съобщиха от  правителствената информационна служба .  \r\nС друго решение правителството възложи на Агенция „Митници“ да сключи договор за придобиване на имот в полза на държавата, представляващ едноетажна сграда (82 кв. м), намираща се на територията на ГКПП „Калотина“. Закупуването на имота е във връзка с бъдещата реконструкция на граничния пункт и изграждане на ново трасе, с което ще бъде повишена пропускателната способност на ГКПП „Калотина“ и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Съществуващата постройка е частна собственост и е изградена по силата на заповед на кмета на община Драгоман за отстъпено право на строеж върху държавна земя от началото на 90-те години на 20 век. Функционирала е като бюро за туристическо обслужване, а към момента сградата не се използва и не се поддържа. Придобиването й се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Имотът ще бъде закупен на цена, не по-висока от неговата пазарна стойност - 38 500 лева. Сумата ще е за сметка на бюджета на Агенция „Митници“, на която се възлага и управлението на сградата, включително ангажимента за премахването й в резултат на планираните инвестиционни намерения.", "date": "2018.09.19", "title": "Правителството се разпореди с имоти"}
{"url": "http://www.focus-news.net/news/2018/09/19/2568884/balgariya-i-ukrayna-shte-si-satrudnichat-v-oblastta-na-preventsiyata-i-reagiraneto-pri-bedstviya.html", "text": "Министерският съвет одобри междуправителственото Споразумение с Кабинета на министрите на Украйна за сътрудничество при бедствия и предлага на Народното събрание да го ратифицира.  Това съобщиха от  правителствената информационна служба .  \r\nСпоразумението, подписано на 30 юни 2016 г., определя общата рамка за сътрудничество в областта на превенцията, готовността и реагирането при бедствия, както и условията и реда за оказване на доброволна помощ между България и Украйна в случай на бедствие на територията на някоя от тях. \r\nВ документа са регламентирани: формите на сътрудничество, реда за предоставяне на помощ при бедствие, процедурите по пресичане на границата и правилата за престой на спасителните екипи и/или експертите, процедурите по преминаване на границата на оборудване и средства за подпомагане, използването на въздухоплавателни средства, координацията и управлението на операции за помощ при бедствия, осигуряването на комуникации и др. \r\nКомпетентен органи по прилагане на Споразумението за България е Министерството на вътрешните работи, а за Украйна - Държавната служба за извънредните ситуации.  \r\nРазходите, свързани с изпълнението на Споразумението ще се осигуряват от одобрения бюджет на Министерството на вътрешните работи за съответната година.", "date": "2018.09.19", "title": "България и Украйна ще си сътрудничат в областта на превенцията и реагирането при бедствия"}
{"url": "http://www.focus-news.net/news/2018/09/19/2568883/balgariya-otkriva-konsulstvo-v-dominikanskata-republika.html", "text": "Министерският съвет прие решение за назначаване на г-жа Бинка Кирилова Гоцева - български гражданин, за почетен (нещатен) консул на Република България в Доминиканската република със седалище в гр. Пунта Кана. Това съобщиха от  правителствената информационна служба .  \r\nБинка Гоцева има собствен бизнес в Доминиканската република. Съдружник е в „Амбос Травъл“ ООД, туристическа агенция, посрещаща и обслужваща предимно български туристи в Пунта Кана. \r\nНазначаването на почетен консул на България в Доминиканската република се очаква да допринесе за насърчаване на двустранните отношения в различни сфери от взаимен интерес и за разширяване на мрежата от почетни консулски длъжностни лица в чужбина.", "date": "2018.09.19", "title": "България открива консулство в Доминиканската република"}
{"url": "http://www.focus-news.net/news/2018/09/19/2568880/stara-zagora-zadarzhani-sa-dvama-ot-uchastnitsite-v-sbivaneto-v-tsentara-na-kazanlak-rayonnata-prokuratura-razpitva-svideteli-na-intsidenta.html", "text": "Задържани са двама от участниците в сбиването в центъра на Казанлък, Районната прокуратура разпитва свидетели на инцидента. Това съобщиха от пресцентъра на  Апелативна прокуратура - Пловдив . Образувано е Досъдебно производство за това, че на 17 септември 2018 г. в град Казанлък са извършени непристойни действия, грубо нарушаващи обществения ред и изразяващи явно неуважение към обществото.  \r\nВ 13.07 часа на 17 септември в РУ на МВР – Казанлък е получено съобщение за сбиване в центъра на град Казанлък на площад „Севтополис“. Установени са лицата, съпричастни към възникналия конфликт. Те са на възраст между 15 и 20 години. Установено е, че около 12.30 часа, при разминаване на две групи лица, един от мъжете дръпнал жена, която съжителствала с мъж от другата група. Това предизвикало приятелят ѝ, който бил подпомогнат от друг мъж и двамата започнали да нанасят удари, насочени към лицата от другата група. Били разменени юмручни удари и удари с крак.  \r\nЗа срок до 24 часа по Закона за МВР са задържани двама от мъжете. Проведени са разпити на свидетели, приобщени са записите от камери, по които е назначена техническа експертиза. Призовани за разпит са и всички участници в сбиването и лица, които са го възприели като очевидци. \r\nПод ръководството на Районна прокуратура - Казанлък се извършват активни действия по събиране на доказателства и извършване на процесуално-следствени действия с оглед повдигане на обвинение и реализиране на наказателна отговорност спрямо виновните лица.", "date": "2018.09.19", "title": "Стара Загора: Задържани са двама от участниците в сбиването в центъра на Казанлък, Районната прокуратура разпитва свидетели на инцидента"}
{"url": "http://www.focus-news.net/news/2018/09/19/2568885/burgas-v-morskata-gara-shte-bade-predstaven-kasometrazhniyat-film-porobeni-na-26-septemvri.html", "text": "На 26 септември от 18.00 часа в Морска гара - Бургас ще бъде представен късометражният филм „Поробени“. Това съобщиха от пресцентъра на  Община Бургас . Историята е базирана на българска легенда за жестокостта на еничарите и силния дух на българските момичета през XVIII век. Режисьор, сценарист и продуцент на филма е Тина Маркович от Бургас. Ролите са поверени на утвърдени имена от българското кино (като Лорина Камбурова от „Скъпи наследници“) и млади бургаски актьори от театралната трупа „Валери и приятели“. Филмът е заснет с помощта на Nu Boyana Film Studios - София и с финансовата подкрепа на Община Бургас. \r\nВходът за представянето ще бъде свободен.", "date": "2018.09.19", "title": "Бургас: В Морската гара ще бъде представен късометражният филм „Поробени“ на 26 септември"}
{"url": "http://www.focus-news.net/news/2018/09/19/2568887/odobren-e-proekt-na-memorandum-za-razbiratelstvo-mezhdu-ministerstvo-na-otbranata-i-varhovnoto-glavno-komandvane-na-obedinenite-vaorazheni-sili-v-evropa.html", "text": "Правителството одобри проект на Меморандум за разбирателство между Министерство на отбраната на Република България и Върховното Главно Командване на Обединените Въоръжени сили в Европа /SHAPE/ относно Мобилен КИС Модул (DCM) F от 2-ри Свързочен батальон на НАТО в Горна Малина, България. Това съобщиха от  правителствената информационна служба .  \r\nПрез месец юни 2009 г. е взето решение от Военния комитет на НАТО, а впоследствие и от Северноатлантическия съвет (NAC), в Република България да бъде формиран Национален мобилен модул по КИС на НАТО (Deployable Communication Module - DCM-F). \r\nМодулът е част от командната структура на НАТО и е включен в състава на 2 свързочен батальон (2NSB) от Групата на НАТО по КИС, който е дислоциран в Грацанезе, Италия. Мисията на DCM е да осъществява комуникационно-информационна поддръжка на щабове на НАТО при участието им в мисии, операции, кризи и учения. \r\nМобилният комуникационно-информационен модул (DCM F) принадлежи към командната структура на НАТО, което му позволява да се ползва от общото финансиране /common funding/ на Алианса. България е страна-домакин на този модул, като има задължение да го осигурява както по отношение на личен състав, така и логистично. Комуникационно- информационното оборудване необходимо за функциониране на формированието се предоставя по линия на общото финансиране на НАТО.", "date": "2018.09.19", "title": "Одобрен е проект на Меморандум за разбирателство между Министерство на отбраната и Върховното Главно Командване на Обединените Въоръжени сили в Европа"}
{"url": "http://www.focus-news.net/news/2018/09/19/2568889/balgariya-i-ungariya-shte-si-satrudnichat-v-oblastta-na-obrazovanieto-i-naukata.html", "text": "Правителството одобри проект на Програма за сътрудничество в областта на образованието и науката между Министерството на образованието и науката на България и Министерството на човешките ресурси на Унгария за периода 2018-2020 г. Това съобщиха от  правителствената информационна служба .  \r\nЩе бъде насърчавано прякото сътрудничество между средните и висшите училища. Подкрепят се двустранните контакти, обменът на лектори и гост преподаватели във висшите училища, занимаващи се с обучение по езика и културата на другата страна. Страните приемат ежегодно на реципрочна основа студенти, докторанти, изследователи и преподаватели. В проекта на Програмата са посочени конкретните квоти на обмен на студенти, докторанти, специализанти, преподаватели, както и изучаването на български и унгарски език и култура, включително чрез дейността на лекторите в двете страни и провеждането на летни училища по език, литература и култура. \r\nБългарската страна подкрепя участието на Българското републиканско самоуправление, както и действащите с неговата поддръжка Българско училище за роден език и Българската двуезична малцинствена детска градина в национални програми за подпомагане на българските общности зад граница за изучаване на български език. \r\nСътрудничество в областта на науката се изразява по-конкретно във финансиране, според възможностите на двете страни, на съвместни научноизследователски проекти, обмен на учени и експерти, които да бъдат включени в изпълнението на такива проекти. То включва и обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като например програма EUREKA.", "date": "2018.09.19", "title": "България и Унгария ще си сътрудничат в областта на образованието и науката"}
{"url": "http://www.focus-news.net/news/2018/09/19/2568890/veliko-tarnovo-detska-ploshtadka-za-blizo-190-000-leva-be-otkrita-v-svishtov.html", "text": "Детска площадка за близо 190 000 лева бе открита в Свищов. Обновеното пространство се намира в детска градина „Чиполино“, съобщиха за  Радио „Фокус“ – Велико Търново  от Община Свищов. Финансирането на новата площадка, в размер на 189 474 лв., е осигурено чрез мярка „Подобряване на социалната инфраструктура”  по програма „Красива България“. Дейностите бяха насочени към обновяване и модернизиране на образователната инфраструктура, съобразяване със съвременните й потребности, осигурявайки сигурна, осъвременена и достъпна среда за децата, посещаващи детската градина. Анелия Димитрова, зам.-кмет на Община Свищов уточни, че по проекта са реализирани дейности по отводняване на двора, изградени са 5 детски и една спортна площадка с нови уреди и ударопоглъщаща настилка. С тяхното изпълнение вече е осигурена сигурна образователна среда за до 136 деца от детската градина и 22 човека педагогически и непедагогически персонал. \r\nНа откриването на новото пространство за игра присъстваха евродепутатът Ева Майдел, народният представител Станислава Стоянова, кметът на Свищов Генчо Генчев, общински служители и много гости. \r\nЛуиза ТРАНЧЕВА", "date": "2018.09.19", "title": "Велико Търново: Детска площадка за близо 190 000 лева бе открита в Свищов"}
{"url": "http://www.focus-news.net/news/2018/09/19/2568888/mzhg-iska-spiraneto-na-protsedura-po-privatizatsiya-na-targovskoto-druzhestvo-sortovi-semena-elit-ead.html", "text": "Правителството одобри проект на Закон за допълнение на Закона за приватизация и следприватизационен контрол. Това съобщиха от  правителствената информационна служба .  \r\nЗаконопроектът предвижда промяна в списъка на търговските дружества с повече от 50 на сто държавно участие в капитала или обособени части от тях. Министерство на земеделието, храните и горите иска спирането на процедура по приватизация на търговското дружество - „Сортови семена – Елит“ ЕАД. По този начин държавата ще може чрез дружеството да провежда собствена политика в семепроизводството, особено по отношение на структурообразуващи култури - зърнени, житни, технически и др. Освен че имат стратегическо значение за всяка една икономика и формират основния дял от износа на земеделска продукция в България, тази група култури изисква голям обем посевен материал както и адаптиране на сортовете към местните почвено-климатични и агрономически условия. \r\nНаличието на работеща държавна структура за семепроизводството като „Сортови семена – Елит“ ЕАД, гр. София ще бъде фактор, гарантиращ по-голяма устойчивост и стабилност на земеделското производство в страната и ще запази способността за намеса в производството и пазара на семена при необходимост, например за регулация на цените.", "date": "2018.09.19", "title": "МЗХГ иска спирането на процедура по приватизация на търговското дружество „Сортови семена – Елит“ ЕАД"}
{"url": "http://www.focus-news.net/news/2018/09/19/2568895/kmetat-na-bansko-georgi-ikonomov-be-na-rabotno-poseshtenie-v-andora.html", "text": "Кметът на Община Банско Георги Икономов и съветникът към министерството на туризма Малин Бистрин бяха на работно посещение в една от най-малките и най-високо разположени държави в Европа – Андора. Това съобщиха от пресцентъра на  Община Банско . В рамките на работната им програма, те се срещнаха с министъра на туризма на красивата миниатюрна държава Франческ Камп, както и с генералния мениджър на втория по големина спа и конгресен център на Стария континент Мигел Педрегал. Андора, въпреки малките си размери е държава, регистрираща всяка година близо 9 милиона туристически посещения. \r\n„Андора разполага с три ски зони, 310 км писти и най-високото голф игрище в Европа – на 2000 м н.в. Храната и виното са превъзходни, имат прекрасни исторически и културни артефакти, красива природа и добре управляват своите ресурси. Освен традиционния ски туризъм, Андора развива и летните си атракции – страната е домакин на световна купа по планинско колоездене и на етап от Тур дьо Франс. Политиката им е да привличат по-високия сегмент туристи. Тези, които могат да си позволят по-скъпи почивки, но и да получат висококачествено обслужване и условия. Имат много добри практики в сферата на туризма, от които можем да се поучим”, коментира Икономов във връзка със своето посещение. \r\nКаталунската държава е парламентарна монархия, която се управлява от двама монарси – от френска и испанска страна, които обаче не са граждани на държавата. Има минимални данъци за своите малко над 700 000 жители, няма престъпност, изключително се държи на екологията.", "date": "2018.09.19", "title": "Кметът на Банско Георги Икономов бе на работно посещение в Андора"}
{"url": "http://www.focus-news.net/news/2018/09/19/2568893/kurir-makedoniya-kosovo-vavezhda-taksi-za-izpolzvaneto-na-magistralite-v-stranata.html", "text": "От 2019 г. в Косово ще влязат в сила такси за използването на магистралите в страната, съобщава скопското електронно издание  „Курир“ . \r\nМинистърът на инфраструктурата на Косово Пал Лекай поясни, че във ведомството е в ход подготовка на проучване за въвеждането на таксите. Лекай увери, че цените на платения участък „ще бъдат разумни\" и няма да натоварят джоба на гражданите. \r\nИзданието припомня, че в началото на седмицата Албания започна да начислява такси за преминаването по т.нар. Път на нацията, който води от границата с Косово до вътрешността на страната. Цената за преминаването на автомобили по тази магистрала е 5,20 евро.  \r\nТакси в Косово ще има за използването на двете магистрали в страната - „Арбен Джафери\", която води от Прищина до границата с Македония при Генерал Янкович, и чието строителство се очаква да приключи до края на годината, и „Ибрахим Ругова\", която свързва косовската столицата с Албания, т.е. граничния пункт „Морина“. Тереза Герова", "date": "2018.09.19", "title": "„Курир“ (Македония): Косово въвежда такси за използването на магистралите в страната"}
{"url": "http://www.focus-news.net/news/2018/09/19/2568892/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-s-glavniya-prokuror-na-bavariya-reynard-ryotle.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна днес в Народното събрание с главния прокурор на Бавария Рейнард Рьотле. Това съобщиха от пресцентъра на  Народното събрание . На разговора присъстваха и старши прокурорите Клаус Рухланд и Йоахим Етенхофер, както и заместник главният прокурор на България Ася Петрова. Немската делегация е на тридневно работно посещение у нас.  \r\n„Ние винаги сме възприемали Бавария като наш партньор и за нас е много важно това партньорство във всички области да продължи“, заяви Цветан Цветанов. Той изтъкна, че още от времето, през което е бил вътрешен министър, кадри на министерството са били пращани на обучения в Бавария, което е допринесло изключително много за изграждането на техния капацитет.  \r\nЦветан Цветанов сподели с гостите от Бавария, че след като Бойко Борисов е станал премиер, са били създадени специализирани съдилища и специализирана прокуратура. „По-късно направихме и законови промени, с които разширихме техните правомощия и те вече имат възможност да разследват корупция по високите етажи на властта“, добави той. „Предстои второто четене на Закона за киберсигурността и на Закона за защита на личните данни. Всяка една промяна, която сме правили в НК, е съгласувана с българската прокуратура и с представителите на съдебната власт, а те от своя страна винаги са присъствали на дебатите в българския парламент, съпътстващи приемането на законодателството“, посочи председателят на Комисията по вътрешна сигурност и обществен ред. „Бе създадена и Комисия за противодействие на корупцията и за отнемане на незаконно придобитото имущество (КПКОНПИ), която е правоприемник на Комисията за отнемане на незаконно придобито имущество (КОНПИ)“, каза още той.  \r\nПредседателят на Комисията по вътрешна сигурност и обществен ред подчерта, че от първия мандат на правителството на Бойко Борисов има ясна воля за борба с организираната престъпност, контрабандата и корупцията. „Заедно с прокуратурата имахме знакови дела срещу групи за отвличания и поръчкови убийства, които приключиха с доживотни присъди без право на замяна. Много голяма заслуга тогава имаше и сегашният зам.-главен прокурор Ася Петрова“, отбеляза той.  \r\nЦветан Цветанов коментира, че, за да се реализират всички цели на държавата в правораздавателната и правоохранителната система, е нужна политическа стабилност. „Сериозно изпитание за всички нас е ИДИЛ. Според данните на Европол доброволните бойци на ИДИЛ от ЕС са 5000. За да се справим с тази опасност е необходима сериозна координация между службите“, обясни той. По думите на председателя на Комисията по вътрешна сигурност и обществен ред ЕС трябва да продължи да ползва Великобритания като един от основните доставчици на оперативна информация дори след Брекзит.  \r\n„За да се пребори корупцията е необходимо всички структури да работят в тясно сътрудничество. Без добрата законодателна основа обаче борбата с корупцията и организираната престъпност няма как да се спечели“, обясни на свой ред главният прокурор на Бавария Рейнард Рьотле. Той се съгласи с думите на Цветан Цветанов, че в борбата с тероризма ключов е обменът на информация. „Напълно съм съгласен с Вас, че след излизането на Великобритания не трябва да губим нашите добри контакти с тях“, каза Рейнард Рьотле.  \r\nВ края на разговора Цветан Цветанов подари на Рьотле почетен плакет с логото на Българското председателство на Съвета на ЕС и на Народното събрание. От своя страна главният прокурор на Бавария подари на Цветанов порцеланов лъв – символ на Бавария.", "date": "2018.09.19", "title": "Председателят на Комисията по вътрешна сигурност и обществен ред Цветан Цветанов се срещна с главния прокурор на Бавария Рейнард Рьотле"}
{"url": "http://www.focus-news.net/news/2018/09/19/2568894/ministerskiyat-savet-prie-naredba-za-organizatsiyata-i-reda-za-izvarshvane-na-proverka-na-deklaratsiite-i-za-ustanovyavane-na-konflikt-na-interesi.html", "text": "Правителството прие Наредба за организацията и реда за извършване на проверката на декларациите и за установяване на конфликт на интереси на лицата, посочени в § 2, ал. 1 от Допълнителните разпоредби на Закона за противодействие на корупцията и отнемане на незаконно придобитото имущество - служителите в администрацията и органите на изпълнителната власт, служителите в местната администрация, служителите в администрацията на органите, създадени със закон, представителите на държавата или на общините в органите на управление или контрол на търговски дружества с държавно или общинско участие в капитала или на юридически лица с нестопанска цел, които не попадат в обхвата на Закона за противодействие на корупцията и отнемане на незаконно придобитото имущество; управителите и членовете на органите на управление или контрол на общински или държавни предприятия и ръководителите на техните териториални поделения, както и други юридически лица, които са бюджетни организации; членовете на политическите кабинети, които също не попадат в обхвата на закона; кметове на кметства, кметски наместници и секретарите на общините; нотариусите и съдиите по вписванията, държавните и частните съдебни изпълнители. Това съобщиха от  правителствената информационна служба .  \r\nПроверката на декларациите за имущество и интереси по отношение на посочените категории лица ще се извършва при подаден срещу тези лица сигнал за корупционно нарушение или конфликт на интереси или когато се открият данни за такова нарушение при образувано дисциплинарно производство или в хода на друга проверка. Тези декларации ще се проверяват и в случаите, при които органът по избора или назначаването е определил конкретни звена от съответната държавна или общинска администрация като такива, при които е налице завишен корупционен риск. Определянето на този риск ще става въз основа на методология за оценка на корупционния риск, която ще се приема от Комисията за противодействие на корупцията и отнемане на незаконно придобито имущество. Предвидени са едномесечен срок и условия за проверка на декларациите за несъвместимост, като това ще става след подаването им, а в последствие при сигнал или откриване в последствие на данни за това. Проверката на декларациите ще се извършва от инспекторатите по Закона за администрацията, а в структурите, в които няма инспекторати - от комисии. \r\nОрганите пред които се подават декларациите, с изключение на службите за сигурност, ще водят публичен регистър на подадените декларации при спазване на изискванията на Закона за защита на личните данни и Регламент (ЕС) 2016/679. Достъп до декларациите, съответно информацията в тях в частта им, която не е публична, имат само лицата, на които съответният орган със заповед, съответно решение е възложил приемането, проверката, съхранението на декларациите, обработването на данните от тях и унищожаването на информационните носители, въвеждането и обработването на данни в регистъра, поддържането му и публикуването на информация в него. Фактите и данните, които са станали известни на тези лица във връзка с изпълнение на служебните им задължения по наредбата, не могат да бъдат разпространявани. При нарушение на тези правила ще може да бъде реализирана дисциплинарна отговорност по Закона за държавния служител, Кодекса на труда, административнонаказателна отговорност по Регламент (ЕС) 2016/679, Закона за защита на личните данни и др. \r\nС наредбата се урежда и производството за установяване наличието или липсата на конфликт на интереси. Проверките ще се извършват от комисии, за да се гарантират в по-висока степен правата на служителя, срещу когото е образувано производството. \r\nПри осъществяване на правомощията и функциите по наредбата, органите и проверяващите следва да се ръководят от принципите на законност, прозрачност, независимост, обективност и безпристрастност, зачитане и гарантиране на правата и свободите на гражданите, пропорционалност на намесата в личния и семейния живот, защита на информацията и защита на лицата, подали сигнали.", "date": "2018.09.19", "title": "Министерският съвет прие Наредба за организацията и реда за извършване на проверка на декларациите и за установяване на конфликт на интереси"}
{"url": "http://www.focus-news.net/news/2018/09/19/2568897/pravitelstvoto-prie-naredba-za-zadalzhitelnoto-zastrahovane-na-litsata-uprazhnyavashti-meditsinska-profesiya.html", "text": "Министерският съвет прие Наредба за задължителното застраховане на лицата, упражняващи медицинска професия. Това съобщиха от  правителствената информационна служба .  \r\nС въвеждането на нормативния акт се изпълняват разпоредбите на чл. 189 от Закона за здравето, а именно - осигуряване на регламентиране начина за сключване на застраховки за причинени вреди, вследствие от виновно неизпълнение на професионалните задължения на лицата, които упражняват медицинска професия на територията на страната. \r\nЕдинните критерии за задължителност на застраховката и определените минимални застрахователни лимити на отговорност са възможност за компенсиране на вреди, причинени на пациентите, вследствие от доказано виновно неизпълнение на професионалните задължения на лицата, упражняващи медицинска професия.  \r\nЗастраховките ще се сключват от лечебните заведения. Лимитите на отговорност по различните специалности в системата на здравеопазването са разделени в два вида дейности и три рискови групи, в зависимост от специалността, по която лицето упражнява дейност. \r\nПредвидено е сключване на застраховка с покритие над минимално установеното в Наредбата, като по този начин се счита, че условието за сключване на застраховка „Отговорност на лицата, които упражняват медицинска професия“, е изпълнено.", "date": "2018.09.19", "title": "Правителството прие Наредба за задължителното застраховане на лицата, упражняващи медицинска професия"}
{"url": "http://www.focus-news.net/news/2018/09/19/2568901/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 17 септември бе поставено началото на новата учебна година в цялата страна. За пореден път училищата отвориха вратите си, за да посрещнат малките и по-големи ученици, а родителите, особено на първокласници, със сълзи на очи гледаха как техните, вече пораснали деца, прекрачват за първи път вратата към просветата. За развитието на образователната дейност в община Симитли през годините, но и за актуалните теми и проблеми в системата на училищата предстои да говорим днес. Наши гости ще бъдат Йордан Костов, пенсиониран учител по история, дългогодишен директор на СУ „Св. св. Кирил и Методий“ – Симитли и почетен гражданин на общината и Таня Янкова, настоящ директор на гимназията в общинския център. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.09.19", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/09/19/2568891/pazardzhik-proektat-za-patna-bezopasnost-edward-be-predstaven-pred-oblastnata-komisiya-po-bezopasnost-na-dvizhenie.html", "text": "Проектът за пътна безопасност „EDWARD“ на Европейската мрежа на Пътна поолиция TISPOL бе представен на заседание на Областната комисия по безопасност на движение в Пазарджик, предаде репортер на  Радио „Фокус“ – Пазарджик . Инициативата за безопасност на пътя се провежда за трета поредна година и е подкрепен от Европейската комисия. Целта на проекта е поне за ден да няма жертви на пътния травматизъм.  \r\n„Идеята е всеки да помисли отново за рисковете – както за себе си, така и за тези, на които подлага останалите участници“, каза зам.-областният управител Петър Белчев при откриването на заседанието на Областната комисия по безопасност на движението, която заседава днес. Заседанието започна с представяне на клипове за кампанията, а преди тях и обща снимка, на която всички участници в срещата символично направиха с ръце знака на кампанията, показвайки символът на нулата. Представени бяха данни за състоянието на пътищата и улиците, направеното за безопасността на движението, изпълнение на мерките за подобряване на ситуацията от Пътна полиция, Областното пътно управление, общините.  \r\nДо 10.00 часа днес не бе регистрирано пътнотранспортмо произшествие в област Пазарджик с жертви и пострадали, а само с материални щети. \r\nАлбена ЖИЛЕКОВА", "date": "2018.09.19", "title": "Пазарджик: Проектът за пътна безопасност „EDWARD“ бе представен пред Областната комисия по безопасност на движение"}
{"url": "http://www.focus-news.net/news/2018/09/19/2568902/faz-kakvi-sa-polzite-na-rusiya-ot-makedoniyai.html", "text": "Ако компромисът за името бъде отхвърлен, приближаването на Македония към Европейския съюз и НАТО ще бъде блокирано за дълъг период от време, предупреждават от редакцията на германския национален ежедневник  Die Frankfurter Allgemeine Zeitung  в кратък материал, посветен на темата за Македония и руското влияние в страната. \r\n„Русия няма да се спре от предупреждението на американския министър на отбраната (Джеймс) Матис да не се меси в Македония. Точно там Москва може да получи много. Ако в края на месеца гражданите на Македония отхвърлят компромиса в спора за името с Гърция, тогава по-нататъшното сближаване на страната с НАТО и ЕС ще бъде блокирано за дълго време. С това руското ръководство в Македония ще постигне онова, в което се провали по грандиозен начин в Черна гора – предотвратяването на разширяването на НАТО на Балканите. Москва ще продължи в същия дух, който се усещаше преди смяната на авторитарно-националистическо ръководство в Скопие миналата година. То водеше политика против Запада и тласна страната към изолация. Действията на Москва трябва да се наричат с истинското им име. Още по-важно е това, което водещите политици на ЕС, сред тях и канцлерът Ангела Меркел, направиха със своите посещения през последните седмици: да покажат колко много може да се получи с решаването на спора за името\", се казва в текста на статията.  Тереза Герова", "date": "2018.09.19", "title": "FAZ: Какви са ползите на Русия от Македония?"}
{"url": "http://www.focus-news.net/news/2018/09/19/2568896/zam-ministar-valentin-yovev-tryabva-da-se-tarsyat-dopalnitelni-vazmozhnosti-za-privlichane-na-investitsii-pri-realizatsiyata-na-vazhni-za-obshtestvoto-proekti.html", "text": "В условия на ограничен публичен ресурс трябва да се търсят допълнителни възможности за привличане на инвестиции при реализацията на проекти, които са важни за обществото. Това се отнася с пълна сила и за пътното строителство, което у нас е недофинансирано. Това каза на международна практическа конференция на тема \"Възможности и перспективи за развитие на публично-частното партньорство\" зам.-министърът на регионалното развитие и благоустройството Валентин Йовев, предаде репортер на  Агенция „Фокус“ . Според зам.-министър Йовев към днешна дата в пътното строителство и ВиК услугите няма достатъчно примери за реализиране на публично-частни партньорства. „България има политическата воля за създаване на трайни партньорства с общините от една страна и бизнеса от друга. Чрез различни форми на публично-частно партньорство могат да бъдат изграждани тунели, магистрали, мостове, пречиствателни станции, за които не е предвидено в бюджета и в Европейските фондове“, посочи зам.-министърът на регионалното развитие. Той посочи като такива участъците: автомагистрала „Хемус“ с 250 км., автомагистрала „Русе-Велико Търново“, скоростният път Видин- Благоевград и др.  „Прогнозният размер на инвестициите в тези проекти е над 3 млрд. евро“, каза той.  По думите му към тези участъци има инвеститорски интерес и вече са подписани договори с пет китайски компании за сътрудничество. „Добрите условия за бизнес, стабилността на икономиката, членството ни в ЕС, за това България ще има важна роля за свързаността на Европа с Азия“, посочи още Йовев.  \r\nДаяна ДЮЛГЕРОВА", "date": "2018.09.19", "title": "Зам.-министър Валентин Йовев: Трябва да се търсят допълнителни възможности за привличане на инвестиции при реализацията на важни за обществото проекти"}
{"url": "http://www.focus-news.net/news/2018/09/19/2568898/obzhalva-se-obshtestvenata-porachka-za-natsionalnata-zdravna-informatsionna-sistema.html", "text": "На 17 септември 2018 г. в Комисията за защита на конкуренцията е постъпила жалба срещу Решението на министъра на здравеопазването за откриване на обществена поръчка с предмет: „Избор на изпълнители за разработване на информационни системи и подсистеми в изпълнение на пет от дейностите, включени в проект „Доизграждане на Националната здравна информационна система (НЗИС) – етап 1 и етап 2“, включваща пет обособени позиции. Това съобщиха от пресцентъра на  Министерството на здравеопазването . С жалбата е поискано допускане на временна мярка „спиране на процедурата\". Видно от публичния регистър на Комисията за защита на конкуренцията, към настоящия момент все още не е образувано производство, с оглед на което процедурата не е спряна.  \r\nВ съответствие с чл. 203, ал. 3 от Закона за обществените поръчки, обществената поръчка ще бъде спряна едва след като Министерството на здравеопазването бъде уведомено за образуване на производство от Комисията за защита на конкуренцията.  \r\nМинистерството на здравеопазването се надява жалбата да не застраши изпълнението на проекта.", "date": "2018.09.19", "title": "Обжалва се обществената поръчка за Националната здравна информационна система"}
{"url": "http://www.focus-news.net/news/2018/09/19/2568886/shumen-bez-proizshestviya-v-parvite-chasove-na-operatsiya-edward-v-oblastta.html", "text": "Без произшествия са преминали първите часове на операция EDWARD в Шуменска област. Това съобщи инсп. Мирослав Миронов от сектор „Пътна полиция“-Шумен пред журналисти, предаде репортер на  Радио „Фокус“-Шумен.  „От старта на полицейската акция в 00.00 часа до 10.30 часа днес статистиката ни е добра, нулеви са резултатите, надявам се да се запази такава и до края на деня“, заяви инсп. Миронов. Той посочи, че в рамките на полицейската операция ще се осъществява контрол по главните пътни артерии в областта и на територията на град Шумен.  2 \r\n4-часовата специализирана полицейска операция се порвежда във връзка с Европейския ден без загинали на пътя. Полицейските служители осъществяват контрол относно използването на обезопасителни колани, дали превозваните деца са в детски седалки, осъществява се контрол на скоростта  и др. До момента на територията на област Шумен не са регистрирани пътно-транспортни произшествия. Към момента за констатирани нарушения на водачите са съставени 11 акта, 5 от които на водачи, неизпозлвали обезопасителни колани. Наложени са 29 глоби с фиш. Установен е водач, който се бил зад волана на лек автомобил „Шкода Октавия“ с варненска регистрация и управлявал под въздействие на наркотични вещества. Проверката била извършена около 09:50 часа на пътя между селата Хан Крум и Троица. Отчетена е била положителна проба за канабис. \r\nИвелина ИВАНОВА", "date": "2018.09.19", "title": "Шумен: Без произшествия в първите часове на операция EDWARD в областта"}
{"url": "http://www.focus-news.net/news/2018/09/19/2568900/zam-ministar-valentin-yovev-golemi-sa-vazmozhnostite-za-stranata-ni-v-publichno-chastnite-partnyorstva-vav-vodniya-sektor.html", "text": "Големи са възможностите за страната ни в публично-частните партньорства във водния сектор. Това каза на международна практическа конференция на тема „Възможности и перспективи за развитие на публично-частното партньорство\" зам.-министърът на регионалното развитие и благоустройството Валентин Йовев, предаде репортер на  Агенция „Фокус“ . Според Йовев в условия на недостиг на средства и намаляване на европейското финансиране, публично-частните партньорства могат да бъдат добра алтернатива за привличане на инвестиции. „Една от възможностите е сключване на договори за управление, с цел подобряване на ефективността на ВиК операторите, при които един мениджмънт би променил разходите и би подобрил услугата за гражданите“, каза той. „Възможностите са много и към всяка една трябва да се подхожда изключително внимателно, защото това може да промени цените и услугата да стане социално непоносима за гражданите“, посочи зам.-министърът на регионалното развитие и благоустройството.     \r\nДаяна ДЮЛГЕРОВА", "date": "2018.09.19", "title": "Зам.-министър Валентин Йовев: Големи са възможностите за страната ни в публично-частните партньорства във водния сектор"}
{"url": "http://www.focus-news.net/news/2018/09/19/2568904/penka-ignatova-obshtina-veliko-tarnovo-politikata-na-obshtinata-e-nasochena-kam-zapazvane-na-malkite-uchilishta.html", "text": "Образователната политика на Община Велико Търново е насочена към запазване на малките училища в населените места, били те и с маломерни паралелки. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. По думите й съхранението на тези школа ще доведе до още по-сериозно намаляване броя на отпадналите ученици. През настоящата година се наблюдава увеличение, както при първокласниците, така и при останалите деца. Първокласниците са 675.  \r\n„За разлика от други градове в България, нашите ученици не намаляват, а напротив – увеличават се. Паралелките, в които са разпределени първокласниците са 34. Все още има и слети и маломерни паралелки – извън общинския център. Те са в унисон с работата Механизма за обхват и задържане на децата и целта ще е още децата да влязат в училище и в никакъв случай не неглижираме работата по качеството на образованието. Целта е тези деца да имат училище максимално близо до мястото, в което живеят“, категорична бе Пенка Игнатова. Тя коментира, че през настоящата година има и около 30 деца, които са се върнали да живеят и учат във Велико Търново от чужбина. Това, според нея, е положителна тенденция, която се запазва в последните години. \r\nУвеличение на учениците от други области, които избират да учат във Велико Търново, отчитат експертите през настоящата година. Пенка Игнатова поясни, че все повече младежи продължават средното си образование в областния център. Тя уточни, че освен в СУ „Емилиян Станев“, ОУ „Бачо Киро“ и ОУ „П. Р. Славейков“, както и двете профилирани гимназии в града, във всички останали школа има капацитет за прием на още деца. „Увеличеният брой на учениците през тази година означава пълни професионални и профилирани паралелки. В двете профилирани гимназии в града – математическата и езиковата, беше намален приемът и учениците се насочиха към професионалните. Това е добра тенденция, това е политика, засилва се дуалното обучение и интересът към тези професионални гимназии“, коментира още Пенка Игнатова. По думите й работата в тази насока продължава. Тя коментира и, че в миналото броят на учениците от други области е бил между 25 и 30%, след това е спаднал до около 10%, но сега отново се увеличава. \r\nЛуиза ТРАНЧЕВА", "date": "2018.09.19", "title": "Пенка Игнатова, Община Велико Търново: Политиката на Общината е насочена към запазване на малките училища"}
{"url": "http://www.focus-news.net/news/2018/09/19/2568905/agentsiyata-za-yadreno-regulirane-i-natsionalniyat-savet-po-tseni-i-reimbursirane-na-lekarstveni-produkti-obyavyavat-stipendiantski-programi.html", "text": "Правителството прие Списък на специалностите, за които в отделните администрации съществува недостиг на експерти и за които могат да се предоставят стипендии през 2019 г. Това съобщиха от  правителствената информационна служба .  \r\nТака за втора поредна година продължава стипендиантската програма в държавната администрация, която е регламентирана в Закона за държавния служител. Основната цел е администрациите да привличат нужните им кадри още преди да са завършили образователно-квалификационната си степен, а веднага след това да могат да започнат работа по служебно правоотношение. \r\nЗа избраните в списъка специалности повече от 18 месеца не са намерени подходящи кандидати чрез конкурс или по реда на чл. 81а от ЗДСл. През 2019 г. стипендиантски места ще обявят Агенцията за ядрено регулиране и Националният съвет по цени и реимбурсиране на лекарствени продукти в областите ядрена техника и енергетика, ядрена сигурност, ядрена физика и технологии, безопасност и разпространение на ядрени материали и компютърно и софтуерно инженерство.", "date": "2018.09.19", "title": "Агенцията за ядрено регулиране и Националният съвет по цени и реимбурсиране на лекарствени продукти обявяват стипендиантски програми"}
{"url": "http://www.focus-news.net/news/2018/09/19/2568903/burgas-mezhdunarodniyat-filmov-festival-za-istorichesko-dokumentalno-kino-shte-bade-otkrit-s-balgarskiya-dokumentalen-film-rusenskata-karvava-svatba.html", "text": "Тази вечер ще бъде открит първият Международен филмов фестивал за историческо документално кино - DOCK. Събитието е от 19.00 часа в Експо център \"Флора Бургас\" с българския документален филм на режисьора Стефан Командарев от 2010 г. - \"Русенската кървава сватба\". \r\nТова споделиха днес на пресконференция в Експоцентър \"Флора\" заместник-кметът Йорданка Ананиева, Петър Стоянович - основател на феста и селекционер на филмите, Димитър Стоянович - съосновател и селекционер, проф. Владимир Игнатовски - председател на журито и световният кино оператор Торстен Липсток, съобщиха от пресцентъра на  Община Бургас . \r\n\"Подкрепяме напълно този фестивал, защото смятаме, че няма достатъчно прояви, които да показват на публиката качественото историческо документално кино. Програмата на фестивала провокира и дава възможност за разговори и дискусии. Благодаря на нашите партньори за добрата селекция.\", сподели зам.-кметът на Бургас Йорданка Ананиева. \r\n\"Рядко се случва в днешно време да се открива нов културен фестивал, какъвто е този. Той включва състезателна програма на филми, направени през последните две години. Девет заглавия ще се състезават в конкурсната програма, която ще се проведе тук, в Експоцентър \"Флора Бургас\". Втората част ще бъде посветена на навършването на 100 години от Първата световна война и ще бъде в Културен център \"Морско казино\". Ще има и три прожекции на утвърдени международни класики на документалното кино на открита сцена \"Охлюва\", разказа основателят на фестивала, историк, политик и журналист Петър Стоянович. \r\n\"По време на фестивала в Бургас ще могат да се видят уникални заглавия и лауреати на най-престижните кинофестивали в света - кандидати за Оскар, участници в Кан, Берлин, Венеция, Амстердам и др. Филмите ще бъдат оценявани от международно жури начело със световно признатия кинокритик проф. Владимир Игнатовски, кино операторът Торстен Липсток, режисьорът и продуцент проф. Марин Марчевски, които са тук, при нас. Останалите членове на журито са още филмовия продуцент Мартичка Божилова и Зоран Хамович. Наградата ще бъде връчена на 22 септември, Деня на Независимостта на България\", допълни съоснователят на фестивала Димитър Стоянович - главен редактор на L'Europeo, историк и сценарист. \r\n\"Програмата е много силна и на журито няма да е никак лесно да ги оценява. Освен това много се надяваме да дойдат повече младежи да гледат филмите, тъй като съм сигурен, че има какво да научат за историята\", заяви проф. Владимир Игнатовски. \r\n\"Голямо удоволствие за мен е да съм тук, в Бургас. Наистина е много силен подборът на филмовите заглавия. Надявам се това да провокира много сериозни дискусии за историческите събития\", добави световният кино оператор Торстен Липсток. \r\nЕто кои филми-финалисти ще участват в конкурсната програма: \r\n- \"Ходейки по водата\", режисьор: Джанмарко Д`Агостино, Италия, 2017 г.; \r\n- \"Шестима музиканти на фона на града\", режисьор: Татяна Данилянтс, Русия, Армения, 2018 г.. Този филм е носител на \"Грами\" и Световната музикална награда; \r\n- \"Червената душа\", режисьор: Джесика Гортер, Холандия, 2017 г.; \r\n- \"Съветски хипита\", копродукция между Естония, Германия и Финландия, режисьор Терье Тоомисту, 2017 г.; \r\n- \"Момичетата на златна зора\", режисьор Хьовард Бустнес, Норвегия, 2017 г.; \r\n- \"Червено, твърде червено\", режисьор Божина Панайотова, България, Франция, 2017 г.; \r\n- \"Другата страна на всичко\", режисьор Мила Турайлич, Сърбия, Франция, 2017 г., също носител на престижни награди; \r\n- \"Новият ни президент\", режисьор Максим Поздоровкин, САЩ, Русия, 2018 г.; \r\n- \"Жертва на пешки\", режисьор: Асен Владимиров, България, 2018 г. \r\nНа срещата присъства и италианският кино режисьор Джанмарко Д` Агостино, чийто филм \"Ходейки по водата\" също ще бъде част от конкурсната програма на първия Международен филмов фестивал на историческото документално кино - DOCK в Бургас.", "date": "2018.09.19", "title": "Бургас: Международният филмов фестивал за историческо документално кино ще бъде открит с българския документален филм \"Русенската кървава сватба\""}
{"url": "http://www.focus-news.net/news/2018/09/19/2568910/kathimerini-gratski-tanker-zatana-v-plitchinite-na-ostrov-milos-nyama-danni-za-iztichane-na-mazut.html", "text": "Танкер, плаващ под гръцки флаг, затъна в плитчините на плажа Канавас на остров Милос, съобщава електронното издание на вестник  Kathimerini . \r\nИнцидентът се е случил в сутрешните часове на деня, при опит на капитана да закотви плавателния съд. Танкерът, плавал от остров Лесбос до Милос, е превозвал 1000 тона мазут. Към настоящия момент няма данни за изтичане и няма индикации, че съдът се пълни с вода.  Тереза Герова", "date": "2018.09.19", "title": "Kathimerini: Гръцки танкер затъна в плитчините на остров Милос, няма данни за изтичане на мазут"}
{"url": "http://www.focus-news.net/news/2018/09/19/2568909/obreshko-nechev-byuro-po-truda-veliko-tarnovo-niskata-bezrabotitsa-se-dalzhi-na-sazhivyavaneto-na-ikonomikata-v-regiona.html", "text": "Ниската безработица във Велико Търново се дължи на съживяването на икономиката в региона. Това каза на пресконференция директорът на Дирекция „Бюро по труда“ - Велико Търново Обрешко Нечев, предаде репортер на  Радио „Фокус“ – Велико Търново . Той подчерта, че безработицата във Велико Търново през месец август запазва нивото си от юли и е 2,8%. Общо за Дирекцията, която включва и общините Златарица и Елена, тя е 3,6%, като за община Елена е 8,7% при 9,1% за месец юли, а за община Златарица – 16,6% при 18,9% за предходния месец. Регистрираните безработни лица през изминалия месец в Дирекция „Бюро по труда“ Велико Търново са 1 731 души, в това число в община Велико Търново – 1219, в община Елена – 309, в община Златарица – 203. Отчита се спад на безработицата за Дирекцията спрямо предходния месец с 19 души или 1.1%. В сравнение с месец август на 2017 година се наблюдава спад с 229 души или с 11.7%. Спадът е с 0.1 пункта в сравнение с месец юли 2018 година и с 0.5 пункта в сравнение с месец август 2017 година. С 2.0 пункта е под равнището на безработица за страната и с 1.5 пункта е по-ниско от това за Великотърновска област. \r\nНечев съобщи също, че 318 души са се регистрирали в Бюрото по труда във Велико Търново през месец август. Той отбеляза, че новорегистриралите се са четирима повече в сравнение с предходния месец юли. Във Велико Търново те са 243, в Елена – 46, а в Златарица – 29. От новорегистрираните през месеца лица четирима са с възстановена регистрация, 91 са активираните ли, 11 лица са регистрирани след приключване на работа по програми и мерки за заетост, а 209 лица – след приключване на работа. Три лица са регистрирани за ползване услуги на други институции. Най-много са регистрираните лица, освободени от сектор „Услуги“ – 143. 60  са от сектор „Индустрия“, а четирима от „Аграрен сектор“. \r\nОбрешко Нечев посочи, че през месец август от Дирекция „Бюро по труда“ са отпаднали 337 души, като за община Велико Търново те са 219, за община Елена – 62, а за община Златарица – 56. Отчита се спад на изходящия поток с 9 души спрямо юли. 93.8% са постъпили на работа, което е с 13 човека по-малко спрямо юли. \r\n5% са отпаднали поради наложена санкция, 1.2% – поради причини като смяна на местожителство, пенсиониране и др. От постъпилите на работа безработни лица 300 души или 94,9% са устроени на несубсидирани работни места при 303 за месец юли. В това число с посредничество на Дирекция „Бюро по труда“ 226 при 243 за месец юли. По програми за заетост са устроени на  работи четири лица при пет за месец юли, по мерки – три лица, а по ОП „Развитие на човешките ресурси“ – 9 лица. \r\nИзходящият поток през август бележи превес над входящия, в резултат на което равнището на безработицата намалява спрямо предходния месец. \r\nПрез август са включени 4 безработни лица в програми за заетост и 3 безработни лица в мерки за заетост. Работилите общо по програми и мерки са 184 души. В заетост по проект „Работа“ са наети четири безработни лица, а по проект „Нова възможност за младежка заетост“ са наети шест безработни младежи.  \r\nОбрешко Нечев информира още, че 442 работни места са били заявени в Бюрото по труда във Велико Търново през месец август. Той отбеляза, че една част от тях са били са учители. Основно преподаватели са се търсили учители в малките населени места. Предприятията от региона също са търсили работници и служители в различни сфери. Нечев посочи, че заявените свободни работни места са със 179 повече в сравнение с месец юли. За община Велико Търново те са 421, за Елена – 16, а за Златарица – 5. Заявени свободни работни места на първичен трудов пазар за месеца са 313, от които 165 места са за лица без квалификация, 75 места – за специалисти и 73 места – за лица с работническа професия. Обрешко Нечев допълни, че заетите работни места през август са били 259 – за община Велико Търново – 237, за община Елена – 19, за община Златарица – 36. Те са със 159 места по-малко от месец юли. Заети работни места на първичен трудов пазар са 242 места, като от тях 63 места са за лица с работническа професия, 67 места за специалисти, а 112 места за лица без квалификация. \r\nОбрешко Нечев обобщи, че за едно работно място средно през август са се конкурирали четири безработни лица, при четири за предходния месец. \r\nНадежда КРЪСТЕВА", "date": "2018.09.19", "title": "Обрешко Нечев, Бюро по труда – Велико Търново: Ниската безработица се дължи на съживяването на икономиката в региона"}
{"url": "http://www.focus-news.net/news/2018/09/19/2568908/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще продължим образователната тема и ще разговаряме с директора на най-голямото училище на територията на общината – СУ „Александър Иванов –Чапай“. От директора му Спаска Кузманова ще чуете какви условия са осигурени за обучение и възпитание на децата и какви са най-новите придобивки на училището. Ще продължим на културна тема с разговор с Румяна Табакова, секретар на читалището в село Дъбравите, което също носи името на Чапай. Преди броени дни културната институция отбеляза 80 години от създаването си. Ще чуете повече за съхранените традиции и за самодейните състави към читалището. Във втората част на предаването ще ви разкажем за една позабравена художничка от град Белово –  Николина Петракиева. Ще се докоснем до творчеството и чрез спомените на нейната племенница Райна Петракиева. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.19", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/09/19/2568911/kyustendil-predstoi-zasedanie-na-oblastnata-epizootichna-komisiya-vav-vrazka-s-ustanoven-sluchay-na-brutseloza-v-selo-vukovo.html", "text": "Предстои заседание на Областната епизоотична комисия в Кюстендил във връзка с установен случай на бруцелоза в село Вуково. Това съобщиха за  Радио „Фокус” – Кюстендил  от Областна епизоотична комисия – Кюстендил. Очаква се официално писмо от страна на Българска агенция по безопасност на храните. По първоначални данни случай на бруцелоза е установен при проба от една овца в стадо в село Вуково. По данни на дирекцията случаят е установен при изпълнението на Националната програма за профилактика, надзор, контрол и ликвидиране на болестите по животните и зоонозите в България. Положително е реагирала една овца за бруцелоза, която е част от стадото на частен стопани в село Вуково, община Бобошево. Поради факта, че заболяването е опасно за здравето на животните и на хората, положително реагиралите за бруцелоза дребни преживни животни подлежат на незабавно умъртвяване по хуманен начин. Наличните мляко и млечни продукти, собствено производство, в обекта с положително реагиралото за бруцелоза животно ще бъдат унищожени.  \r\nВ село Вуково се отглеждат 28 овце и 21 кози. \r\nВенцеслав ИЛЧЕВ", "date": "2018.09.19", "title": "Кюстендил: Предстои заседание на Областната епизоотична комисия във връзка с установен случай на бруцелоза в село Вуково"}
{"url": "http://www.focus-news.net/news/2018/09/19/2568912/odobreni-sa-nad-18-miliona-leva-dopalnitelni-sredstva-za-natsionalni-nauchni-programi.html", "text": "Правителството одобри допълнителни средства в размер на 18 020 000 лева за 2018 г. за изпълнението на следните националните научни програми: „Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС), „Нисковъглеродна енергия за транспорта и бита“ (ЕПЛЮС), „Опазване на околната среда и намаляване на риска от неблагоприятни явления и природни бедствия“, „Здравословни храни за силна биоикономика и качество на живот“, „Културноисторическо наследство, национална памет и обществено развитие“ (КИННПОР), „Електронно здравеопазване в България“ (е-здраве), „Репродуктивните биотехнологии в животновъдството в България“ (РЕПРОБИОТЕХ), „Разработване на методология за въвеждане на NAT технология за диагностика на дарената кръв в трансфузионната система на Република България“, „Млади учени и постдокторанти“. Това съобщиха от  правителствената информационна служба .  \r\nЧрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране. \r\nНеобходимите средства за изпълнение на горепосочените програми в размер на 18 020 000 лв. за 2018 г. са за сметка на предвидените средства по централния бюджет за 2018 г. и ще бъдат предоставени по бюджета на Министерството на образованието и науката.", "date": "2018.09.19", "title": "Одобрени са над 18 милиона лева допълнителни средства за национални научни програми"}
{"url": "http://www.focus-news.net/news/2018/09/19/2568915/odobrena-e-pozitsiyata-na-balgariya-za-neformalnoto-zasedanie-na-saveta-na-es-po-zemedelie-i-ribarstvo.html", "text": "Правителството прие позицията на България за неформалното заседание на Съвета на ЕС по земеделие и рибарство, което ще се проведе в периода 23-25 септември във Виена, Австрия. Това съобщиха от  правителствената информационна служба .  \r\nПредвидената за обсъждане тема е „Общата селскостопанска политика (ОСП) след 2020 г. - определяне на бъдещето на жизненоважните селски райони и качественото производство на храни в Европейския съюз“. От министрите на земеделието на ЕС се очаква да изразят становище за необходимостта от приоритизиране на инструментите на ОСП за запазване на селскостопанското производство в целия съюз. Ще се дискутират и възможностите на ОСП за подкрепа на усилията на фермерите за производство на висококачествена храна по устойчив и конкурентен начин.", "date": "2018.09.19", "title": "Одобрена е позицията на България за неформалното заседание на Съвета на ЕС по земеделие и рибарство"}
{"url": "http://www.focus-news.net/news/2018/09/19/2568914/po-70-lv-na-zhivotno-shte-poluchat-sobstvenitsite-za-prevantivno-zaklani-domashni-svine-v-20-kilometrovite-zoni-okolo-industrialnite-fermi.html", "text": "Правителството прие допълнение на Постановление № 130 на Министерски съвет от 5 юли 2018 г. за одобрение на допълнителни разходи/трансфери по бюджета на Министерството на земеделието, храните и горите. Това съобщиха от  правителствената информационна служба .  \r\nС него обезщетение за пропуснати ползи ще получат собствениците на превантивно заклани домашни свине, които са регистрирани по Закона за ветеринарномедицинската дейност и се намират в 20-километровите зони около индустриалните свинекомплекси. Обезщетението е в размер на 70 лв. за заклано животно. За изчисление на средствата са използвани изкупни цени за килограм живо тегло и цена на концентриран фураж за изхранване на свине за угояване за месец август 2018 г. \r\nОснование за клането е опасността от разпространение на болестта Африканска чума по свинете в големите индустриални ферми, около които в непосредствената близост има малки стопанства, които отглеждат свине за лични нужди. Целта на превантивната мярка е да се намали рискът от проникване и разпространение на заболяването в промишлените обекти. Така ще се запази индустриалното свиневъдство у нас, което определя облика на сектора и ще се ограничи рискът от евентуални големи икономически загуби.", "date": "2018.09.19", "title": "По 70 лв. на животно ще получат собствениците за превантивно заклани домашни свине в 20-километровите зони около индустриалните ферми"}
{"url": "http://www.focus-news.net/news/2018/09/19/2568913/inzh-kostadin-varev-kmet-na-obshtina-belovo-nyamame-zakriti-paralelki-v-uchilishtata-prez-tazi-uchebna-godina.html", "text": "На територията на община Белово няма отпаднали паралелки от училищата. Това каза за  Радио „Фокус“ – Пазарджик  кметът на Общината инж. Костадин Варев. Той обясни, че в селата Мененкьово и Сестримо отново ще има слети паралелки. „Детските градини в Момина Клисура, Мененкьово и Сестримо са готови за посрещане на децата, това важи и за Детска градина „Щурче“ в Белово“, коментира Варев. Той добави, че и през тази година Община Белово осигурява безплатен транспорт не само за учениците от общината, но за тези от съседни общини, които учат в Белово. По думите му вече са приключили всички текущи ремонти, очаква се само избор на изпълнител на строително-монтажните работи в Детска градина „Щурче“ в град Белово, но там дори ремонтите да се осъществяват през есента, те няма да попречат на нормалната работа на детското заведение. \r\nВаня НИКОЛОВА", "date": "2018.09.19", "title": "Инж. Костадин Варев, кмет на Община Белово: Нямаме закрити паралелки в училищата през тази учебна година"}
{"url": "http://www.focus-news.net/news/2018/09/19/2568906/ombudsmanat-maya-manolova-shte-prisastva-na-protest-na-grazhdani-ot-svoge-koito-nastoyavat-za-palen-remont-na-pat-ii-16-sofiya-svoge.html", "text": "Омбудсманът Мая Манолова ще присъства днес на протест на граждани от Своге, които настояват за ремонт на път II-16. Това съобщиха от  пресофиса на омбудсмана . Протестът ще се състои при входа на града от 18.30 часа. \r\nИнициативен комитет за Своге сезираха с жалба Манолова, в която настояват за пълен ремонт на пътя, където на 25 август 2018 г. загинаха 17 души.", "date": "2018.09.19", "title": "Омбудсманът Мая Манолова ще присъства на протест на граждани от Своге, които настояват за пълен ремонт на път II-16 София - Своге"}
{"url": "http://www.focus-news.net/news/2018/09/19/2568916/dobrich-balet-arabesk-shte-predstavi-izbrani-piesi-v-dramatichen-teatar-yordan-yovkov-na-praznika-na-dobrich.html", "text": "Балет „Арабеск“ ще представи една завладяваща програма, специално подбрана за празника на град Добрич - 25 септември. Това съобщиха от пресцентъра на  Община град Добрич . Спектакълът ще се състои от 19.30 часа на сцената на Драматичен театър „Йордан Йовков“. Трупата ще представи пиеси, посветени на любовта и страстта, изпълнени с красота, хумор и малко тъга. В програмата са включени едни от най-ярките нейни постановки. „Нестинарка“ на голямата Маргарита Арнаудова разкрива мистерията на българската душевност, закодирана в нашия фолклор. Култовата творба на Марин Големинов е създадена през 1940 г. От премиерата си през 1978 г. „Нестинарка“ шества по българските и световни сцени като емблема на Балет „Арабеск“. Сюжетът на спектакъла е изграден върху основата на стар народен обичай - игра върху огън в деня на празника св. Константин и Елена. На фона на този обичай се развива личната драма на главната героиня. Изтерзана от хорските клюки, неразбрана от любимия човек, отчаяна от самотата си, тя смята, че причината за нейното нещастие е отричането ѝ от св. Константин. Обезумяла от мъка, тя танцува в огъня и изгаря в него. За големия успех на този спектакъл не само на българските сцени, но и зад граница, допринасят изключителните изпълнителски качества и индивидуалност на танцьорите от трупата. \r\n„Двойственост“ на английската хореографка Лиз Лий е любимо заглавие в репертоара на трупата. Танцьорите на Балет „Арабеск” създават един впечатляващ спектакъл, вдъхновен от огнената музика на тангата на Астор Пиацола и стиховете на Пабло Неруда. \r\n„БЛА,БЛА…“ представя виртуозния танц на американския хореограф Морис Кози. Динамичен спектакъл разкриващ забавни характери, поставени в абсурдни ситуации на ръба на трагичното и комичното. Спектакълът е свеж и зареждащ благодарение на изпълнението на блестящите млади звезди на Балет „Арабеск“ - Андрея Андонова, Виктория Петрова, Петя Колева, Стефан Вучов,Филип Миланов и експресивната и винаги изненадваща  Ангелина Гаврилова. \r\nСпектакълът с вдъхновяващите изпълнения на Балет „Арабеск“ е подарък на Община Добрич за гражданите и гостите на града за Празника и е с вход свободен.", "date": "2018.09.19", "title": "Добрич: Балет „Арабеск“ ще представи избрани пиеси в Драматичен театър „Йордан Йовков“ на празника на Добрич"}
{"url": "http://www.focus-news.net/news/2018/09/19/2568917/kyustendil-obshtinskiyat-savet-na-balgarskiya-antifashistki-sayuz-v-kyustendil-e-poiskal-pomosht-ot-obshtinata-za-pochistvane-na-poruganata-pametna-plocha-na-dimitar-kalyashki.html", "text": "Общинският съвет на Българския антифашистки съюз в Кюстендил е поискал помощ от Общината за почистване на поруганата паметна плоча на Димитър Каляшки. Това съобщиха за  Радио „Фокус” – Кюстендил  от общинската организация на съюза. В тази връзка е изпратено писмо до кмета на Община Кюстендил, в което е посочено, че в нощта на 18 срещу 19 септември е извършен вандалски акт върху паметната плоча, разположена в градинката пред административната сграда на Община Кюстендил. За случая е уведомено Районно управление на МВР – Кюстендил, предприети са действия за установяване на извършителите. Съюзът припомня в писмото си и предходните прояви на поругаване на паметната плоча. \r\nВенцеслав ИЛЧЕВ", "date": "2018.09.19", "title": "Кюстендил: Общинският съвет на Българския антифашистки съюз в Кюстендил е поискал помощ от Общината за почистване на поруганата паметна плоча на Димитър Каляшки"}
{"url": "http://www.focus-news.net/news/2018/09/19/2568899/ivo-bonev-sayuz-na-hleboproizvoditelite-i-sladkarite-varna-dobri-sa-rezultatite-za-bransha-sled-aktivniya-leten-turisticheski-sezon.html", "text": "Добри са резултатите за хлебопроизводителите и сладкарите във Варна след активния летен туристически сезон. Това каза в интервю за  Радио „Фокус“ – Варна  Иво Бонев, председател на Съюза на хлебопроизводителите и сладкарите във Варна. „Варна е сезонен град, ние сме силно зависими от туристическия сезон. Тежък беше, много работа, но резултатите са сравнително добри“, подчерта Иво Бонев. По думите му новото този сезон е това, че висококатегорийните хотели и някои по-малки вече поръчват десертите за своите гости от професионални сладкари. „Интересно е, че големите хотели, а и не само те, които последните десетина години си бяха направили сладкарски цехове, а други бяха привлекли специалисти, които да приготвят на място пици, десерти и различни видове хляб, разбраха, че е по-добре да поръчват тези неща от професионалисти. Затова можем да отбележим, че сезонът беше нелош, можем да го отбележим като един добър сезон за град Варна“, заяви Иво Бонев. \r\nМарияна ВАЛЕНТИНОВА", "date": "2018.09.19", "title": "Иво Бонев, Съюз на хлебопроизводителите и сладкарите – Варна: Добри са резултатите за бранша след активния летен туристически сезон"}
{"url": "http://www.focus-news.net/news/2018/09/19/2568918/varna-opredelena-e-myarka-za-neotklonenie-zadarzhane-pod-strazha-za-sauchastnik-v-grabezh.html", "text": "Определена е мярка за неотклонение „Задържане под стража“ за съучастник в грабеж, представляващ опасен рецидив, по искане на Окръжната прокуратура във Варна. Това съобщиха от пресцентъра на  Апелативна прокуратура - Варна.  \r\nСъстав на Варненския окръжен съд уважи днес, 19 септември 2018 г., искането на Окръжната прокуратура и взе мярка за неотклонение „Задържане под стража“ за съучастник в грабеж, представляващ опасен рецидив.  \r\nМалко преди да бъде привлечен като обвиняем за престъпление по член 199, ал. 1, т. 4 от НК, извършено в съучастие със сина на пострадалия, 40-годишният с инициали Иван С., напуснал България. В понеделник, 17 септември, издирваният е бил засечен да влиза в страната през ГКПП – \"Дунав мост\".  \r\nДругият съучастник в грабежа – 29-годишният с инициали Добри С., е задържан под стража с определение на Варненския окръжен съд на 2 август тази година.  \r\nНа 9 юни двамата обвиняеми отнели 2580 лева от бащата на Добри с намерение противозаконно да ги присвоят, като употребили за това сила. Освен парите, Иван и Добри отнели и свидетелството на управление на МПС, контролния талон, удостоверението за правоспособност и клубни карти от ограбения.  \r\nОпределението на Варненския окръжен съд, с което е взета най-тежката мярка за процесуална принуда – задържане под стража, подлежи на обжалване пред Апелативния съд.", "date": "2018.09.19", "title": "Варна: Определена е мярка за неотклонение „задържане под стража“ за съучастник в грабеж"}
{"url": "http://www.focus-news.net/news/2018/09/19/2568921/shte-bade-promeneno-sporazumenieto-sas-sasht-za-ikonomicheska-tehnicheska-i-druga-pomosht.html", "text": "Министерският съвет одобри проект на Споразумение за изменение на Споразумението между правителството на Република България и правителството на Съединените американски щати за икономическа, техническа и съответна друга помощ и упълномощи министъра на финансите да проведе преговори от името на България. Правителството възложи също така на министъра на външните работи да сключи Споразумението за изменение от името на България чрез размяна на ноти, при условие на последваща ратификация. Това съобщиха от  правителствената информационна служба .  \r\nСъс Споразумението за изменение се предвижда изрично, че данъците, и по-специално данъкът върху добавената стойност, начислени върху стоки или услуги, закупени във връзка с програми за предоставяне на помощ, финансирани от правителството на САЩ, ще се заплащат от българските бенефициенти или от Република България. Допълнително се уговаря, че тяхното възстановяване ще става чрез Единната процедура за осигуряване на средства за заплащане на данък върху добавената стойност и/или митни сборове на бенефициенти по проекти, финансирани по Споразумението със САЩ за икономическа, техническа и съответна друга помощ от 11.09.2015 г. \r\nИзменението на споразумението е необходимо за приключване от страна на Европейската комисия на процедура по нарушение на правото на ЕС и за предотвратяване на завеждането на дело пред Съда на ЕС.", "date": "2018.09.19", "title": "Ще бъде променено Споразумението със САЩ за икономическа, техническа и друга помощ"}
{"url": "http://www.focus-news.net/news/2018/09/19/2568920/ministerstvoto-na-mladezhta-i-sporta-shte-ima-predstavitel-v-bryuksel.html", "text": "Министерството на младежта и спорта ще има свой представител в Постоянното представителство на България към Европейския съюз в Брюксел, след като правителството измени свое Решение № 603/2008г. и увеличи състава на Постоянното представителство с една щатна бройка за дипломатически служител. Това съобщиха от  правителствената информационна служба .  \r\nДо миналата година Министерството на младежта и спорта не е разполагало със свой представител в Постоянното представителство, но Председателството на Съвета на ЕС предостави тази възможност. Представител на ведомството в Брюксел е от съществено значение с оглед на възможностите за постоянен контакт с Европейската комисия, Европейския парламент, участието в заседанията на подготвителните органи на Съвета на ЕС в секторите младеж и спорт, както и постоянните контакти с колеги от другите държави-членки на ЕС.", "date": "2018.09.19", "title": "Министерството на младежта и спорта ще има представител в Брюксел"}
{"url": "http://www.focus-news.net/news/2018/09/19/2568919/plovdiv-operirat-ediniya-ot-rabotnitsite-koito-postradaha-pri-intsidenta-kray-selo-stryama.html", "text": "Оперират единия от работниците, които пострадаха при инцидента край село Стряма. Това съобщиха за  Радио „Фокус”-Пловдив  от пресцентъра на УМБАЛ „Свети Георги“-Пловдив. При трудова злополука сутринта там почина 58-годишен работник, затиснат от строителен панел, а други двама бяха транспортирани до Университетската болница в Пловдив. 24-годишния младеж, когото в момента оперират по спешност, има счупен прешлен в областта на кръста. Той е бил настанен в Клиниката по неврохирургия. При постъпването си в клиниката пациентът е бил в съзнание и без опасност от парализа, по информация от лекарите. \r\nПри другия пострадал е имало съмнение за хематом на черния дроб, но той е изявил желание да не бъде хоспитализиран. \r\nЦветана ТОНЧЕВА", "date": "2018.09.19", "title": "Пловдив: Оперират единия от работниците, които пострадаха при инцидента край село Стряма"}
{"url": "http://www.focus-news.net/news/2018/09/19/2568923/savetat-za-razvitie-obsadi-izpalnenieto-na-upravlenskata-programa-na-pravitelstvoto.html", "text": "Съветът за развитие към Министерския съвет обсъди на днешното си заседание изпълнението на Програмата за управление на правителството на Република България за периода 2017-2021 г. Това съобщиха от  правителствената информационна служба . \r\nУправленската програма е за период от четири години и съдържа 65 приоритета, 236 цели и 902 мерки. От тях към момента на отчитане 105 мерки са изпълнени. 690 са в процес на изпълнение, като значителна част от тях са с дългосрочен хоризонт и/или постоянен срок на изпълнение. Предвид хоризонта на управленската програма – 2021 г., изпълнението на част от мерките е планирано да стартира на по-късен етап или следва изпълнението на други мерки. \r\nАкцент в обсъждането се постави върху предстоящите за изпълнение мерки, както и върху бъдещи действия за преодоляване на забавянето или неизпълнението, където има такова. Прие се за целесъобразно да се изведат мерки по секторни политики, чието изпълнение ще осигури ясни и конкретни резултати за постигане на поставените цели в Управленската програма по съответните приоритети. \r\nСъветът за развитие одобри доклада за изпълнение на Националната програма за развитие: България 2020. Министърът на финансите представи информация за постиженията и напредъка в изпълнението на целите и мерките на националната програма в съответствие с последния план за действие, одобрен от Министерския съвет в края на 2017 г. Одобрена беше също така организацията на работа по разработването на проект на Национална програма за развитие: България 2030. \r\nНа заседанието на Съвета за развитие бе поканен и присъства и Волен Сидеров – председател на парламентарната група „Обединени патриоти“ и член на Коалиционния съвет.", "date": "2018.09.19", "title": "Съветът за развитие обсъди изпълнението на Управленската програма на правителството"}
{"url": "http://www.focus-news.net/news/2018/09/19/2568907/ivo-bonev-sayuz-na-hleboproizvoditelite-i-sladkarite-varna-tsenata-na-hlyaba-v-regiona-se-e-pokachila-s-10-stotinki-ot-nachaloto-na-septemvri.html", "text": "Цената на хляба в регион Варна се е покачила с около 10 стотинки от началото на септември. Това каза в интервю за  Радио „Фокус“ – Варна  Иво Бонев, председател на Съюза на хлебопроизводителите и сладкарите във Варна. „Хлябът във Варна също е с увеличена цена заради по-високите цени на пшеницата и коригираните цени на всички видове брашна от началото на август. В бранша се коментира, че това няма да е последното повишаване на цените, а ще има и последващо поскъпване на хляба и тестените изделия“, добави Иво Бонев. По думите му цените на хляба във Варна са повишени от началото на септември във връзка с това, че някои търговски договори изискват предизвестие от 30 дни за вдигане на цените.  \r\n„Този срок вече е изтекъл и затова сега се наблюдава повишаване на цената на хляба. Става въпрос за цени на заводски хляб, който вече се предлага за около 1.05 лева до 1.10 лева. Другият хляб е различен като грамаж и цени, но вдигането е средно с около 7-8 процента или с около 10 стотинки. Можем да обобщим, че в момента цената на хляба във Варна е с между 5 и 10 стотинки по-висока“, посочи Иво Бонев. Той коментира, че подобно повишение е обяснимо не само заради по-високите цени на брашната, но и заради по-високите цени на труда. „Всяка година трудът се повишава с около 15 -20 процента. Преди години заплатите в бранша бяха доста ниски и за да задържим обучените си служители, използвахме този материален стимул“, заяви Иво Бонев. \r\nСпоред него диференциран ДДС за храните, на първо място за хляба, би дало много по-лесно решение на проблемите в хлебопроизводството и сладкарството, като хлябът може да стане по-евтин с въвеждането му. „Сивият бранш в нашия бизнес е около 50%. Те са конкурентноспособни заради това, че не плащат някои данъци и може би те също задържат донякъде крайната цена на продукта. Вдигането на цената на хляба не е популярна мярка, правим го едва тогава, когато сме използвали всички маркетингови прийоми и решения, които да ни помогнат в подобни ситуации. Очевидно е, че такъв момент е настъпил, очевидно е,  че ако има ново покачване на цените на брашната, което се очаква, вероятно цените на хляба отново да бъдат повишени. Виждам решение, сериозно и трайно в нещо, за което говорим поне от десет години – промяна на ставката на ДДС. Диференцираното ДДС за видовете храни, на първо място за хляба, би дало много по-лесно решение на проблемите ни и донякъде би спряло този тренд на постоянно показване на цените на крайни продукт към момента“, отбеляза Иво Бонев. Той припомни, че през годините не е имало колебания в цената на хляба, но повишаване на цените на основния продукт дава отражения в цената на крайния. „Не може да се прогнозира процентно ново повишаване, силно сме зависими от цените на брашната – ако те тръгнат нагоре, очаквам и ние да реагираме в същата посока“, подчерта Иво Бонев. \r\nМарияна ВАЛЕНТИНОВА", "date": "2018.09.19", "title": "Иво Бонев, Съюз на хлебопроизводителите и сладкарите – Варна: Цената на хляба в региона се е покачила с 10 стотинки от началото на септември"}
{"url": "http://www.focus-news.net/news/2018/09/19/2568925/shumen-nad-15-opita-za-telefonni-izmami-sa-registrirani-v-grada-za-edin-chas.html", "text": "Над 15 сигнала са подали жители на Шумен в рамките на един час, че са се опитали да ги измамят по телефона. Това съобщиха от  ОДМВР-Шумен . Част от тях посочват, че им звънял непознат мъж, който се представял за д-р Спасов и съобщавал, че техни близки са пострадали и са в болнично заведение и че за лечението са необходими пари, а в случай, че хората откажат да ги платят, освен с близките им и с тях ще се случат лоши неща. Веднага след това следвало обаждане отново от непознат, който се представял за полицай и се опитвал да убеждава хората да съдействат за залавяне на телефонни измамници.", "date": "2018.09.19", "title": "Шумен: Над 15 опита за телефонни измами са регистрирани в града за един час"}
{"url": "http://www.focus-news.net/news/2018/09/19/2568924/burgas-damtn-izvarshi-nezabavna-proverka-na-sluchaya-s-avariraloto-saorazhenie-pri-koyto-postradaha-trima-rabotnitsi.html", "text": "Държавната агенция за метрологичен и технически надзор (ДАМТН) извърши незабавна проверка на случая с падналото подемно съоръжение в Бургас. Това съобщиха от пресцентъра на  ДАМТН  В момента съоръжението, което се намира в частна фирма е запечатано от полицията и тече разследване. Припомняме, че при инцидента пострадаха трима работници. Първоначалният преглед на документите показва, че авариралото съоръжение представлява товарна платформа управлявана от телфер, а не товарен асансьор. Изграденото по този начин съоръжение, включва 2 бр. повдигателни съоръжения - електрически телфер и подемник за повдигане на хора и товари. \r\nПо време на инспекцията е установено, че за съоръжението липса изискуемата наложителна документация, която включва: заверена проектна документация и документи удостоверяващи извършена регистрация и технически прегледи от орган за технически надзор, каквото е изискването според нормативните уредби. Констатирано е, че е налице грубо неспазване от ползвателя на законоустановените изисквания за безопасна експлоатация на повдигателните съоръжения, които в случая са с повишена опасност. Държавната агенция е предприела мерки за съставянето на заповед за спиране на съоръженията и акт за установяване на административни нарушения на собственика, който ще бъде в размер до 10 хил. лв.", "date": "2018.09.19", "title": "Бургас: ДАМТН извърши незабавна проверка на случая с авариралото съоръжение, при който пострадаха трима работници"}
{"url": "http://www.focus-news.net/news/2018/09/19/2568929/nova-makedoniya-makedoniya-albaniya-ima-nay-golyam-broy-zatvornitsi-spryamo-naselenieto-pokazva-prouchvane.html", "text": "Проучване на организацията Prison Studies показва, че Албания има най-голям брой затворници спрямо населението си, отбелязва електронното издание на скопския вестник  „Нова Македония“  като уточнява, че съпоставката е със страните от региона. \r\nСъгласно представените данни, на всеки 100 хил. жители в Албания има 193-ма затворника. След Албания се нареждат Сърбия и Черна гора с по 174-ма затворника, а след това – Македония със 134. Най-малко затворници има в Косово и Босна и Херцеговина, съответно 106 и 73. \r\nЩо се отнася до Европа, доминират предимно страните от бившия Източен блок. Първа е Русия, където по данни за 2018 г. броят на затворниците на всеки 100 хил. души е 400. Беларус е с 200 затворника за 100 хил. души. Турция също е сред страните с най-голям брой лишени от свобода – 287 на 100 хил. души.  \r\n„Лидер“ в световен мащаб са САЩ, където на всеки 100 хил. души 665 са в затвора.  \r\nНе се привеждат данни за България. Тереза Герова", "date": "2018.09.19", "title": "„Нова Македония“ (Македония): Албания има най-голям брой затворници спрямо населението, показва проучване"}
{"url": "http://www.focus-news.net/news/2018/09/19/2568922/die-welt-komu-beshe-neobhodimo-da-se-naliva-maslo-v-siriyskiya-ogani.html", "text": "Пилотите на израелските ВВС приложиха военна хитрост, която имаше фатални последици – както военни, така и политически? Или всичко това е измислено от руснаците? Отговор на тези въпроси търси анализаторът на германския национален ежедневник  Die Welt  Михаел Щюрмер в статия, посветена на свалянето на руския „Ил-20“ в Средиземно море. „Инцидентът е сложен, многозначителен и опасен, и налива масло в сирийския огън. Но нито една от страните не е заинтересована от нова война в Близкия изток“, уверен е авторът.  \r\nБезспорен е единствено фактът, че над източната част на Средиземно море сирийските средства за ПРО свалиха руски разузнавателен самолет. Москва обвини израелците, че не са се придържали към тактическите договорености, които би трябвало да предотвратят подобен инцидент. ВВС на Израел са уличени, че са летели, укривайки се от радарите на руските самолети без предварително оповестяване за местоположението им. Така възникват опасни въпроси за ситуацията, първа жертва на която стана истината, пише Щюрмер.  \r\nИзраел се опитва да се дистанцира от произшествието. Страната се нуждае от надеждна база за преговори с московското ръководство с цел сътрудничество при продължителни кризи в страни като Ливан, Сирия и Иран, където на няколко фронта присъства шиитската групировка „Хизбула“. \r\nИзраелците искат и са длъжни да владеят въздушното пространство извън пределите на собствените си граници, за да постигнат разумна степен на сигурност. Въпреки това главното е да се търси споразумение с активно действащите в региона руски защитници на Сирия. Въпросът звучи така: използвали ли са израелските пилоти военна хитрост с фатални последици, както военни, така и политически? Или всичко това измислиха руснаците? \r\nТози инцидент изобщо не е в ръцете на руснаците - поради престиж, контрол и влияние. Затова те са заинтересовани от обвиняването на израелците за унищожаването на самолета. \r\nМосква увери, че ще има съответен отговор. Няма съмнение, че такъв ще последва. Инцидентът е сложен, многозначен и опасен: той е масло в огъня. Нито една от участващите страни в него към настоящия момент не иска нова война в Близкия изток.  Тереза Герова", "date": "2018.09.19", "title": "Die Welt: Кому беше необходимо да се налива масло в сирийския огън?"}
{"url": "http://www.focus-news.net/news/2018/09/19/2568928/evropeyskata-konferentsiya-na-mezhdunarodniya-savet-za-voenen-sport-cism-zapochna-rabota-v-sofiya.html", "text": "В София бе открита Европейската конференция на Международния съвет за военен спорт (CISM), чиято работа ще продължи от днес до 21 септември. Това съобщиха от пресцентъра на  Министерството на отбраната . На конференцията ще се обсъждат проблеми, предложения и събития в спортния календар, както и т. нар. Военни олимпиади – летни и зимни световни военни игри. Постоянният секретар на отбраната Антон Ластарджиев поздрави участниците в конференцията, които представляват 33 нации, и им пожела успешна работа в София. Той отбеляза, че военният спорт и физическата подготовка са сред основните акценти за военнослужещите и изрази увереност, че решенията на конференцията ще допринесат за бъдещи съвместни успехи в областта на военния спорт.  \r\nНа откриването присъстваха още началникът на отбраната генерал Андрей Боцев и заместник-началникът на отбраната вицеадмирал Емил Ефтимов. Участието във военни спортни мероприятия допринася за издигането на престижа на българските Въоръжени сили, отбеляза генерал Андрей Боцев. Той също пожела ползотворна работа на участниците, сред които са президентът на CISM полковник Ерве Писирило (Франция) и главният секретар на организацията полковник Дора Мамби Койта (Гвинея).", "date": "2018.09.19", "title": "Европейската конференция на Международния съвет за военен спорт (CISM) започна работа в София"}
{"url": "http://www.focus-news.net/news/2018/09/19/2568926/direktorat-na-od-na-mvr-stara-zagora-georgi-hadzhiev-etnichesko-naprezhenie-v-kazanlak-nyama-shte-ima-zasileno-politseyskoto-prisastvie-i-to-shte-bade-vidimo.html", "text": "Етническо напрежение в Казанлък няма. Това каза пред журналисти в Казанлък старши комисар Георги Хаджиев – директор на Областна дирекция „Полиция“, по повод инцидента с роми на 17 септември 2018 г. на площад „Севтополи\" и изнесените квалификации и интерпретации в някои медии по този случай, предаде кореспондент на  Радио „Фокус“ . Старши комисар Георги Хаджиев поясни, че това важи и за цялата територия, която обслужва Областна дирекция на МВР – Стара Загора. Той отхвърли категорично твърденията, че „два ромски клана са се били в центъра на Казанлък“, както и тези, че след задържане на хората, за които полицията има данни, че са съпричастни към извършеното престъпление, са се събрали пред полицейското управление в Казанлък и са се опитали да го щурмуват: „Нали не си представяте, че това може да бъде допуснато?“ \r\nСтарши комисар Хаджиев изнесе и фактологията за определения от органите на реда като битов инцидента на 17 септември. В 13.07 часа на тел. 112 е получен сигнал за сбиване на площад „Севтополис“ в центъра на Казанлък. От Районното управление в Казанлък са изпратени незабавно сили, които да отидат на местопроизшествието и да установят всички участници в инцидента. Пет минути след подадения сигнал, при пристигане на местопроизшествието инцидентът е приключил и са предприети оперативно – издирвателни мероприятия установяване на всички участници в инцидента. Направен е обход на района, където е станал инцидентът, за да бъдат установени камери, които са го заснели. Запис от тези камери е предоставен от Община Казанлък и благодарение на него са установени участниците в инцидента, след което те са отведени в Районното полицейско управление, за да бъде изяснена фактическата обстановка. За две от лицата, за които има данни, че са съпричастни и са извършили такова престъпление, е приложена полицейска мярка за задържане за срок от 24 часа, като продължават  оперативно – издирвателните мероприятия. Образувано е досъдебно производство. Хаджиев каза още, че за другите лица, за които се установи, че имат съпричастност към този инцидент, материалите ще бъдат докладвани в Прокуратурата и спрямо тях ще бъдат приложени също мерки: „Става въпрос за размяна на шамари между две групи от роми в центъра на Казанлък, като самото досъдебно производство е образувано по чл. 325 и въобще говорим за нанасяне на телесни повреди – нито лека, нито средна, нито тежка. Става въпрос за чисто хулиганство. В центъра на събитията е попаднала ученичка от Мъглиж, заедно с двама приятели, които при разминаване на площад „Севтополис“ с друга група се получава съприкосновение и оттам възниква конфликтът. Другите участници в събитието са ученици от Професионалната гимназия по транспорт и транспортен мениджмънт. Става въпрос за чисто стечение на обстоятелствата и типично битов скандал. Разбира се, че е недопустимо в центъра на Казанлък да се случват подобни инциденти, но това се случва по цял свят и ние не можем да ги предвидим. Нашата работа е да въдворим такъв обществен ред, който  ще даде успокоение на гражданите и да се опитаме да им предоставим една по – добра сигурност. Ние това правим и в момента “ Във връзка и с този инцидент, и на база анализ по отношение на криминогенната обстановка не само на територията на Казанлък, в Областна дирекция на МВР – Стара Загора със заповед на директора е изградена комисия, която всеки месец анализира оперативната обстановка на територията на областта. „ В районите, където има концентрация на нарушаване на обществения ред или на извършване на проивообществени прояви ще бъде засилено полицейското присъствие и то ще бъде видимо“, каза Георги Хаджиев. Той поясни, че комисията е създадена във връзка със заповед на главния секретар на МВР по изпълнение на плана за противодействие на конвенционалната престъпност, като във всяка една областна дирекция е сформирана подобна комисия. В местата, където има концентрация на престъпления се взимат съответните мерки – засилване на полицейското присъствие, провеждане на специализирани полицейски операции, беседи с кметовете на населени места, които да изнесат проблемите и те да бъдат решавани. \r\nДневните и нощни смени на Районно управление Полиция в Казанлък са на терен и са в близост до хората. В Казанлък работят два наряда на охрана на обществения ред и един на Пътен контрол и във всички участъци има по един наряд дневна и нощна смяна. От полицията предвиждат да се увеличат патрулните автомобили. Очаква се и от Центъра за подготовка в Казанлък, след успешно завършен курс да се завърнат в редовете на полицията , кадри, които веднага ще започнат да работят на терен по линия на охрана на обществения ред и по линия на пътния контрол. Старши комисар Георги Хаджиев поясни още, че съобразно човешкия ресурс, с който разполага управлението, той ще бъде съобразен с оперативната обстановка и ако с налага, ще бъдат увеличени патрулите. За момента силите, с които разполага полицията в Казанлък не позволява пускането на пеши патрули: „ В Казанлък се реагира на много сигнали и ние трябва да ги покриваме. Считам, че към момента се справяме добре с охраната на обществения ред.“ \r\nСлавяна ГАЙДАРОВА", "date": "2018.09.19", "title": "Директорът на ОД на МВР – Стара Загора Георги Хаджиев: Етническо напрежение в Казанлък няма,  ще има засилено полицейското присъствие и то ще бъде видимо"}
{"url": "http://www.focus-news.net/news/2018/09/19/2568932/mz-pri-preustanovyavane-na-prodazhbata-na-konkreten-lekarstven-produkt-pritezhatelite-na-razreshenie-sa-dlazhni-da-uvedomyat-agentsiyata-po-lekarstvata-dva-mesetsa-predi-tova.html", "text": "При преустановяване на продажбата на конкретен лекарствен продукт притежателите на разрешение са длъжни да  уведомят Агенцията по лекарствата два месеца преди това. Това съобщиха от пресцентъра на  Министерство на здравеопазването  по повод постъпили редица журналистически въпроси. Преустановяване на продажбите на лекарствени продукти, за които Изпълнителната агенция по лекарствата /ИАЛ/ съобщи на 18.09.18 г., отразява постъпили уведомления от притежатели на разрешения за употреба в изпълнение на Закона за лекарствените продукти в хуманната медицина. Той задължава притежателите на разрешения за употреба да уведомят ИАЛ за своите търговски решения за преустановяване на продажбите на конкретен лекарствен продукт два месеца преди самото преустановяване. Спирането на продажбите не е по регулаторни причини и не е свързано с проблеми в качеството, ефикасността и безопасността на лекарствените продукти. Причините са липса на търговски интерес, скорошно маркетиране на нови продукти, наличие на други лекарствени продукти със съответното показание, оптимизиране портфолиото на компанията и ограничена употреба на лекарствения продукт.  \r\nВсички лекарствени продукти, посочени в съобщението на ИАЛ, са включени в Позитивния лекарствен списък (с изключение на Klimonorm 2 mg / 0.15 mg coated tablets - 1 x 21 и Rizatriptan Actavis orodispersible tablets 10 mg x 3), като за всички са налични терапевтични алтернативи. До преустановяване на продажбите им, законът задължава притежателя на разрешението за употреба да осигури достатъчни количества от съответния лекарствен продукт за задоволяване на здравните потребности.  \r\nПредвиденият ред за уведомяване на Министерството на здравеопазването, Националния съвет по цени и реимбурсиране на лекарствените продукти и Националната здравноосигурителна каса гарантира задоволяването на здравните потребности и осигуряване предварителна информация на институциите с оглед обезпечаване на терапевтичните нужди.", "date": "2018.09.19", "title": "МЗ: При преустановяване на продажбата на конкретен лекарствен продукт притежателите на разрешение са длъжни да  уведомят Агенцията по лекарствата два месеца преди това"}
{"url": "http://www.focus-news.net/news/2018/09/19/2568930/ek-reshi-da-registrira-evropeyska-grazhdanska-initsiativa-da-sprem-izmamite-i-zloupotrebite-s-fondovete-na-es.html", "text": "ЕК реши да регистрира европейска гражданска инициатива „Да спрем измамите и злоупотребите с фондовете на ЕС“. Това съобщиха от  представителството на ЕК в България.  \r\nРешението се отнася само до правната допустимост на предложението, което е призив за прилагане на засилени проверки и по-строги санкции в държавите членки, които не участват в Европейската прокуратура, с цел защита на финансовите интереси на Съюза. На този етап Комисията все още не е анализирала съдържанието на предложението в инициативата. Регистрацията й ще се осъществи на 27 септември 2018 г. От този момент започва да тече едногодишен срок, в който организаторите могат да събират подписи в подкрепа на инициативата. Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да предприеме или да не предприеме действия във връзка с искането, като и в двата случая трябва да се обоснове. С друго свое решение Комисията регистрира гражданската инициатива, озаглавена „Eat ORIGINal! Unmask your food“. Заявената цел е да се въведат задължителни декларации за произход на всички хранителни продукти с цел предотвратяване на измами, опазване на общественото здраве и гарантиране на правото на информация на потребителите.", "date": "2018.09.19", "title": "ЕК реши да регистрира европейска гражданска инициатива „Да спрем измамите и злоупотребите с фондовете на ЕС“."}
{"url": "http://www.focus-news.net/news/2018/09/19/2568933/afp-v-irak-osadiha-na-smart-zamestnik-na-lidera-na-islyamska-darzhava.html", "text": "Иракски съд издаде смъртна присъда на известен джихадист, описан като заместника на лидера на близкоизточната радикална групировка „Ислямска държава“, предава  AFP . \r\nОсъденият е Исмаил Алван Салман ал-Итави. Според иракските власти той е заместник на Абу Бакр ал-Багдади. Лицето е било екстрадирано от Турция по-рано тази година, допълва агенцията.  Тереза Герова", "date": "2018.09.19", "title": "AFP: В Ирак осъдиха на смърт „заместник на лидера на „Ислямска държава“"}
{"url": "http://www.focus-news.net/news/2018/09/19/2568935/sport-florentino-peres-poiska-chetvarta-poredna-shampionska-liga-i-boy-po-barselona.html", "text": "Реал Мадрид изостава на две точки от Барселона в Примера дивисион след четири кръга, а според испанските медии президентът на клуба Флорентино Перес е поставил основните приоритети пред треньора Хулен Лопетеги. Според различните информации основната задача пред доскорошния селекционер на Испания е да изведе отбора до четвърти пореден трофей в Шампионска лига, както и да установи доминация в дербитата с Барселона, в които каталунците имат предимство в последно време. \r\nФиналът в Шампионска лига тази година е именно в Мадрид, на новопостроения стадион \"Уанда Метрополитано\", поради което Реал има допълнителен стимул да се хвърли здраво в турнира за поредна година. \r\nВенцислав ДРАГОМАНОВ", "date": "2018.09.19", "title": "Спорт: Флорентино Перес поиска четвърта поредна Шампионска лига и бой по Барселона"}
{"url": "http://www.focus-news.net/news/2018/09/19/2568931/glaven-komisar-hristo-terziyski-i-starshi-komisar-nikolay-hadzhiev-shte-predstavyat-informatsiya-vav-vrazka-s-izvarshenoto-prestaplenie-v-rozhenskiya-manastir.html", "text": "В 17.00 часа в Роженския манастир директорът на Главна дирекция \"Национална полиция\" главен главен комисар Христо Терзийски и директорът на ОДМВР – Благоевград старши комисар Николай Хаджиев ще представят информация във връзка с извършеното престъпление в манастира. Това съобщиха от пресцентъра на  МВР .", "date": "2018.09.19", "title": "Главен комисар Христо Терзийски и старши комисар Николай Хаджиев ще представят информация във връзка с извършеното престъпление в Роженския манастир"}
{"url": "http://www.focus-news.net/news/2018/09/19/2568938/mvr-5586-motorni-prevozni-sredstva-sa-provereni-v-hoda-na-spetsaktsii-po-patishtata-v-stranata-konstatirani-sa-1477-sluchaya-na-previshena-skorost.html", "text": "Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 5586 моторни превозни средства и 7474 души. Това съобщиха от пресцентъра на  МВР . Издадени са 2157 фиша, 844 акта за установени  административни нарушения, констатирани са 1477 случая на превишена скорост и са издадени 159 заповеди за принудителни административни мерки.  \r\nОтнети са 57 свидетелства за управление на МПС по причина неплатени задължения по Закона за движение по пътищата. По време на осъществените проверки на място на гражданите са връчени общо 424 електронни фиша.  \r\nЗасилените проверки ще продължат до края на месец септември.", "date": "2018.09.19", "title": "МВР: 5586 моторни превозни средства са проверени в хода на спецакции по пътищата в страната, , констатирани са 1477 случая на превишена скорост"}
{"url": "http://www.focus-news.net/news/2018/09/19/2568927/inzh-veselin-davidov-api-chrez-tol-sistemata-shte-imame-realni-danni-na-prihodite-koito-shte-mozhem-da-planirame-efektivno.html", "text": "Очаква се въвеждане на тол такси към средата на август и електронни винетки от следващата година. Чрез тези въведения ще имаме реални данни на приходите и калкулациите на бъдещите средства ще могат да бъдат ефективно планирани. Това каза на международна практическа конференция на тема „Възможности и перспективи за развитие на публично-частното партньорство член на УС на Агенция „Пътна инфраструктура“ инж. Веселин Давидов, предаде репортер на  Агенция \"Фокус\" . Според него страната ни се нуждае от пилотен проект в областта на публично-частното партньорство. „Нашата администрация се е изморила да прави програми“, посочи той. По думите му се работи по два проекта, които се нуждаят от публично-частно финансиране. „Това са: Планинският преход през Петрохан, който разделя страната ни на две части и Балкана частично. Вторият това е трасето на коридор 9 „Русе-Велико Търново“, каза инж. Веселин Давидов. „Очаква се, че след въвеждането на тол такси през 2019 г. да се измени системата за разпределение на средствата\", изтъкна той. Според него при тол таксите за разлика от винетните стикери, средствата могат да се използват и за ново строителство, не само за поддържане. „С приходите от тях ние можем да развиваме и пътната мрежа с нови отсечки“, обясни инж. Давидов. Той каза, че целта на тол системата е да обхване изцяло тежкотоварния транспорт над 3.5 тона.  \r\nДаяна ДЮЛГЕРОВА", "date": "2018.09.19", "title": "Инж. Веселин Давидов, АПИ:  Чрез тол системата ще имаме реални данни на приходите, които ще можем да планираме ефективно"}
{"url": "http://www.focus-news.net/news/2018/09/19/2568941/veliko-tarnovo-prezidentat-na-nay-golyamata-evropeyska-organizatsiya-evropeysko-dvizhenie-eva-maydel-izprati-blagodarstveno-pismo-do-kmeta-na-svishtov-sled-poseshtenieto-si-v-grada.html", "text": "Президентът на най-голямата европейска организация – Европейско движение, Ева Майдел изпрати благодарствено писмо до кмета на Свищов, след посещението си в града на 17 септември 2018 година, съобщиха от пресцентъра на  Общината . В писмото до Генчо Генчев евродепутатът казва: „Приемете моите искрени благодарности за поканата да споделя с Вас и жителите на град Свищов посрещането на първия учебен ден, както и за гостоприемството, с което бях посрещната! Поздравявам Ви за усилията и усърдието, с които работите за развитието и просперитета на общината! Благодарение на Вашата работа, жителите на града имат гарант за ефективно местно управление. \r\nНадявам се ползотворното ни сътрудничество да продължи и занапред!“.", "date": "2018.09.19", "title": "Велико Търново: Президентът на най-голямата европейска организация – Европейско движение, Ева Майдел изпрати благодарствено писмо до кмета на Свищов, след посещението си в града"}
{"url": "http://www.focus-news.net/news/2018/09/19/2568940/ministar-nikolina-angelkova-obsadi-perspektivite-pred-turizma-s-generalniya-direktor-na-gd-byudzhet-v-ek-gert-yan-koopman.html", "text": "Министърът на туризма Николина Ангелкова проведе работна среща с Герт Ян Коопман, генерален директор на главна дирекция (ГД) „Бюджет“ в Европейската комисия (ЕК). Това съобщиха от пресцентъра на  министерството . Двамата разговаряха по време на посещението на министъра на туризма в Брюксел.  \r\nМинистър Ангелкова представи пред генералния директор резултатите от срещата на министрите на туризма в София, която се проведе в рамките на председателството на България на Съвета на Европейския съюз. Форумът, организиран от българското Министерство на туризма през февруари 2018 г. събра над 500 делегати от страните членки на ЕС и Западните Балкани. На форума делегатите подчертаха, че за развитието на туризма е важно да се използват възможности за финансиране на туристически проекти по оперативните програми.  \r\nМинистър Ангелкова  информира г-н Коопман, че в България се обсъждат възможности за финансиране на големи, интегрирани туристически проекти. И поясни, че вече е създадена работна група, която работи по предварителната подготовка и анализ на проектите.  \r\nНа срещата министърът представи изключително положителните резултати на туризма в България, възможностите за разнообразен туризъм, които страната ни предлага, както и конкурентните предимства за инвестиции у нас. \r\nТуризмът е важен фактор за икономическия растеж на Европейския съюз, каза Герт Ян Коопман и адмирира съвместните инициативи, които допринасят за развитието му.", "date": "2018.09.19", "title": "Министър Николина Ангелкова обсъди перспективите пред туризма с генералния директор на ГД „Бюджет“ в ЕК Герт Ян Коопман"}
{"url": "http://www.focus-news.net/news/2018/09/19/2568942/burgas-uchenitsite-v-3-uchilishta-v-grada-shte-se-zapoznayat-s-merkite-za-bezopasnost-v-internet.html", "text": "Кампанията за сигурност на децата в интернет пространството - \"Кой стои срещу мен в мрежата\", продължава и тази учебна година. Досега тя обхвана 5-класниците и 6-класниците в седем бургаски учебни заведения - ОУ \"Братя Миладинови\", ОУ \"Найден Геров\", СУ \"Петко Росен\", СУ \"Константин Петканов\", СУ \"Епископ Константин Преславски\", СУ \"Димчо Дебелянов\" и ОУ \"Антон Страшимиров\". Това съобщиха от пресцентъра на  Община Бургас . \r\nНа 20 септември учениците от училищата ОУ \"Св. Климент Охридски\" в 12:30 часа и ОУ \"Георги Бенковски\" в 14.00 часа ще разберат, че ползването на интернет може да бъде не само приятно и полезно, но и опасно. На 21 септември от 13:00 часа кампанията ще влезе и в ОУ \"Пейо Яворов\". Целта на тези срещи е децата да се запознаят с инициативата и с рисковете, които крие глобалната виртуална мрежа, към кого да се обърнат, ако станат обект на агресия или неприлични предложения и как да се предпазят. \r\nЛектор този път ще бъде специалистът по киберсигурност и бивш служител на ГДБОП Любомир Тулев. Той ще информира учениците за заплахите и изнудването в социалните мрежи и чат приложенията, както и различни фишинг и други измами, използвани често във виртуалното пространство. \r\nНа 21 септември в спортна зала \"Бойчо Брънзов\" в 14.30 часа ще се проведе практическото обучение, което ще бъде водено отново от Георги Деведжиев от Adventure team. Неговата цел е под формата на игри и състезания децата да забравят за известно време своите телефони, таблети, социални мрежи и да се върнат към реалните игри и забавления с връстниците си. \r\nКампанията \"Кой стои срещу мен в мрежата\" се осъществява съвместно от Община Бургас, Местната комисия за борба с противообществените прояви на малолетни и непълнолетни, медийна група RN, ОД на МВР-Бургас и сектор \"Компютърни престъпления, интелектуална собственост и хазарт\" в ГД \"БОП\". \r\nВсеки, който иска да се запознае по-подробно с инициативата може да посети нейната  .", "date": "2018.09.19", "title": "Бургас: Учениците в 3 училища в града ще се запознаят с мерките за безопасност в интернет"}
{"url": "http://www.focus-news.net/news/2018/09/19/2568944/afp-emanyuel-makron-shte-se-sreshtne-s-donald-tramp-i-rahan-rouhani-po-vreme-na-obshtoto-sabranie-na-oon-v-nyu-york.html", "text": "Президентът на Франция Еманюел Макрон ще има отделни срещи с колегите си от САЩ и Иран Доналд Тръмп и Хасан Роухани по време на Общото събрание на ООН в Ню Йорк следващата седмица, съобщиха от Елисейския дворец, предава  AFP . \r\nМакрон ще разговаря с Тръмп в понеделник следобед преди да вечеря с генералния секретар на ООН Антонио Гутериш. Във вторник, държавният глава ще се изкаже пред Общото събрание и ще проведе среща с Роухани, се казва в съобщението от френското президентство. \r\nПревод и редакция:", "date": "2018.09.19", "title": "AFP: Еманюел Макрон ще се срещне с Доналд Тръмп и Рахан Роухани по време на Общото събрание на ООН в Ню Йорк"}
{"url": "http://www.focus-news.net/news/2018/09/19/2568945/yambol-okrazhnata-prokuratura-zadarzha-za-72-chasa-mazh-obvinen-v-opit-za-kontrabandno-prenasyane-na-nad-25-kg-ekstazi-prez-granitsata-na-stranata.html", "text": "Окръжна прокуратура – Ямбол задържа за 72 часа Христо Д. Той е обвинен за това, че на 18 септември 2018 г.  на митнически пункт Лесово, с лек автомобил, без надлежно разрешително, направил опит да пренесе през границата на страната от Република България в Република Турция високорисково наркотично вещество – екстази, съдържащо се в 8 пакета, с общо бруто тегло 25,298 кг, като изпълнителното деяние не е довършено поради независещи от волята на дееца причини – престъпление по чл.242, ал.2, вр.чл.18, ал.1 от НК. \r\nОбвиняемият е задържан благодарение на отличната работа на митническите служители, извършили проверка. Това съобщиха от  Апелативна прокуратура - Бургас . \r\nПредстои в следващите дни Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2018.09.19", "title": "Ямбол: Окръжната прокуратура задържа за 72 часа мъж, обвинен в опит за контрабандно пренасяне на над 25 кг екстази през границата на страната"}
{"url": "http://www.focus-news.net/news/2018/09/19/2568936/gl-inspektor-yanko-yanev-gd-natsionalna-politsiya-nikolay-kolev-bosiya-e-bez-knizhka-zaradi-otnemane-na-vsichki-kontrolni-tochki.html", "text": "Лицето Н.К е без свидетелство за управление на МПС заради отнемане на всички контролни точки. Това каза гл. инспектор Янко Янев от ГД „Национална полиция“ на заседание на Временната комисия, която разглежда сигналите на Николай Колев- Босия, предаде репортер на  Агенция „Фокус“ . Сред нарушенията на Николай Колев са отнемане на предимство на МСП, управляване с книжка с изтекъл срок, превишена скорост, управляване на автомобил без технически преглед, не пропускане насрещно движещ се автомобил при завой, несъобразяване на поведението с пътните сигнали и маркировка. „С посочените наказателни постановления са му били отнети всички контролни точки“, посочи Янко Янев. „Н.К е върнал свидетелството си за управление на МСП и към настоящия момент е с невъзстановени права за управление“, каза още той. \r\nБиляна ИВАНОВА", "date": "2018.09.19", "title": "Гл. инспектор Янко Янев, ГД „Национална полиция“: Николай Колев- Босия е без книжка заради отнемане на всички контролни точки"}
{"url": "http://www.focus-news.net/news/2018/09/19/2568947/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-20-septemvri-na-natsionalen-stadion-vasil-levski.html", "text": "Въвежда се организация на движението за провеждане на футболна среща на 20 септември 2018 г. на Национален стадион „Васил Левски” в София. Това съобщиха от пресцентъра на  Столична община .  \r\nЗабраняват се престоят и паркирането на пътни превозни средства на на 20 септември, с изключение на автомобилите на участниците в мероприятието, както следва:  \r\n- От 00.00 до 24.00 часа при сектор „Г” на  Националния стадион „Васил Левски” от вход 25 до вход 26;  \r\n- От 12.30 до 19.30 часа на моста пред Национален стадион „Васил Левски”.  \r\nОт 14.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.19", "title": "София: Въвежда се организация на движението за провеждане на футболна среща на 20 септември на Национален стадион „Васил Левски”"}
{"url": "http://www.focus-news.net/news/2018/09/19/2568943/tass-bashar-asad-ne-e-zvanyal-na-vladimir-putin-sled-intsidenta-s-il-20.html", "text": "Президентът на Сирия Башар Асад не е звънял на руския лидер Владимир Путин след инцидента със самолета Ил-20 в небето над Средиземно море, заяви пред журналистите прессекретарят на руския президент Дмитрий Песков, предава  ТАСС . \r\nПредставителят на Кремъл отбеляза също, че Дамаск е излязъл с официално заявление за ситуацията.  \r\nПревод и редакция:", "date": "2018.09.19", "title": "ТАСС: Башар Асад не е звънял на Владимир Путин след инцидента с Ил-20"}
{"url": "http://www.focus-news.net/news/2018/09/19/2568948/burgas-blagotvoritelen-kontsert-podpomaga-lechenieto-na-10-godishniya-antnonio.html", "text": "С благотворителен концерт продължава кампанията за събиране на средства за лечението на 10-годишния Антонио от Бургас. Това съобщиха от пресцентъра на  Общината.  Той ще се проведе на 11 октомври от 18:00 часа в Държавна опера - Бургас. В момента се уточнява кои изпълнители ще се включат в инициативата. Билетите ще са с цена 10 и 20 лева. \r\nОт няколко години Антонио страда от мултикистичен тумор на ляв фронтален лоб. През февруари тази година д-р Герганов от неврохирургичния институт INI Хановер преглежда момчето и препоръчва, предвид локацията и възрастта на детето, туморът да бъде премахнат оперативно. Стойността на интервенцията е 50 382 евро. Родителите са подали заявление във фонда за лечение на деца за финансиране на лечението, но до момента не е получен отговор, поради което е стартирана дарителска кампания. \r\nДо момента е събрана малка част от необходимата сума. \r\nЗа събирането на средства за лечението на Антонио е открита банкова сметка: \r\nIBAN BG44BPBI79374026270301 \r\nBIC: BPBIBGSF Пощенска банка \r\nКутия за дарения е поставена на партера в Община Бургас. \r\nСредства се събират чрез дарителски есемеси на номер DMS ANTONIO на номер 17 777. \r\n(За абонати на Telenor, VIVACOM и A1).", "date": "2018.09.19", "title": "Бургас: Благотворителен концерт подпомага лечението на 10-годишния Антнонио"}
{"url": "http://www.focus-news.net/news/2018/09/19/2568946/sofiya-shte-se-provede-preskonferentsiya-po-povod-viii-miya-mezhdunaroden-muzikalen-festival-piano-ekstravagantsa.html", "text": "Ще се проведе пресконференция по повод VIII-ми международен музикален фестивал \"Пиано екстраваганца\". Това съобщиха от пресцентъра на  Столична община.  \r\nПресконференцията ще се състои на 20 септември, четвъртък, Мраморно фоайе на зала \"България\", 14.00 часа.  \r\nМеждународният музикален фестивал \"Пиано Екстраваганца\" ще се проведе за осма поредна година в София. \r\nСерията от събития в програмата на фестивала от 28 септември до 1 декември са част от Календара на културните събития на Столична община за 2018 г. и се организират от Фондация „Пиано Екстраваганца“, с подкрепата на Министерство на културата, Министерство на отбраната, Столична Община, Фондация “Америка за България” и в партньорство със Софийската филхармония. \r\nВ ключови локации на София, сред които са Централният военен клуб, зала \"България\" и камерна зала \"България\", меломаните ще могат да се насладят на уникални рецитали, камерни концерти и един симфоничен концерт, съвместно със Софийска филхармония.  \r\nФестивалът, освен над 4000 гости и 25000-на аудитория, събира в България всяка година големи международни имена, като през 2018 г. сред гост-изпълнителите ще са музиканти от над 10 държави, сред които: Антон Никулеску от Румъния, Мариан Собула от Полша, Верустиния Щур-Овчинникова и Иля Овчинников от Русия, Никола Бурдонкъл от Франция, София Хасе и Едуардо Домингес от Испания, Марко Скиаво и Серджо Маркеджани от Италия. От българска страна, освен основателят на фестивала маестро Людмил Ангелов, ще участват и Александрина Пендачанска, Марио Хосен, Виктория Василенко и Живко Петров. Специални акценти в осмото издание на фестивала са концертите в сътрудничество със Софийска филхармония: на 15 ноември е симфоничният концерт със солисти дуото Скиаво-Маркеджани от Италия, Виктория Василенко и Людмил Ангелов, под диригентството на Росен Гергов; на 1 декември е песенната вечер със звездното участие на Александрина Пендачанска, Людмил Ангелов и музиканти от Софийската филхармония. \r\nПълната програма на фестивала можете да видите на http://www.piano-extravaganza.com/  \r\nФестивалът “Пиано Екстраваганца” е едно от най-значимите музикални фестивални събития в България и Източна Европа. Освен артистичен директор, маестро Людмил Ангелов е негов основател и куратор на съдържанието. Фестивалът е печелил престижни отличия, като наградата “Музикален проект на годината” в годишните награди на предаването “Алегро Виваче” на БНР за 2016 г. и признанието на ЮНЕСКО за опазване на световното музикално наследство.", "date": "2018.09.19", "title": "София: Ще се проведе пресконференция по повод VIII-мия международен музикален фестивал \"Пиано екстраваганца\""}
{"url": "http://www.focus-news.net/news/2018/09/19/2568949/tass-vladimir-putin-i-angela-merkel-sa-obsazhdali-kak-da-se-preodoleyat-negativnite-tendentsii-v-svetovnite-finansi.html", "text": "Президентът на Русия Владимир Путин и канцлерът на Германия и Ангела Меркел са обсъдили по телефона ситуацията на световните финансови пазари, съобщава пресслужбата на Кремъл и уточнява, че е ставало дума, освен другото, за преодоляване на негативните явления в тази сфера, предава  ТАСС . \r\n„В хода на разговора са засегнати някои въпроси, касаещи се до преодоляването на негативните тенденции на световните финансови пазари“, се казва в съобщението на Кремъл. \r\nПревод и редакция:", "date": "2018.09.19", "title": "ТАСС: Владимир Путин и Ангела Меркел са обсъждали как да се преодолеят негативните тенденции в световните финанси"}
{"url": "http://www.focus-news.net/news/2018/09/19/2568951/ministrite-na-turizma-nikolina-angelkova-i-na-truda-i-sotsialnata-politika-biser-petkov-shte-podpishat-sporazumenie-za-satrudnichestvo-mezhdu-dvete-ministerstva-na-20-septemvri.html", "text": "Министърът на туризма Николина Ангелкова и министърът на труда и социалната политика Бисер Петков ще подпишат споразумение за сътрудничество между двете министерства. Това съобщиха от пресцентъра на  Министерството на туризма . Документът създава възможности за обучение и професионална квалификация на кадри за туризма.  \r\nСъбитието ще се проведе на 20 септември 2018 г. (четвъртък), от 11.15 часа в залата на Министерството на туризма.", "date": "2018.09.19", "title": "Министрите на туризма Николина Ангелкова и на труда и социалната политика Бисер Петков ще подпишат споразумение за сътрудничество между двете министерства на 20 септември"}
{"url": "http://www.focus-news.net/news/2018/09/19/2568950/prokuror-angel-kanev-zadarzhan-e-direktorat-na-regionalnata-agentsiya-po-gorite-sofiya-za-nezakonna-sech.html", "text": "Задържан е директорът на Регионалната агенция по горите-София за незаконна сеч. Това каза прокурор Ангел Кънев по време на брифинг в Специализираната прокуратурата по повод неутрализирана престъпна група за незаконна сеч на дървета, предаде репортер на  Агенция \"Фокус\" . \"Касае се за организирана престъпна група от 5 души, която следва структурата и йерархията на самата Изпълнителна агенция по горите. Ръководител на организираната престъпна група се явява директорът на Регионална агенция по горите в София. Член на групата е и директор на Държавно горско стопанство-София, който е организирал продажбата на дървесината. Останалите членове се явяват също длъжностни лица - т. нар. лесничеи или горски стражари\", заяви още той. По думите му по делото са събрани множество доказателства, че същите участват пряко в добиването на изключително голямо количество дървесина - незаконен добив. \"В рамките на тази година групата е продала дървесина на стойност четвърт милион. Същата съществува от 2014 година. Съответните директори са извършвали множество тежки престъпления - пряко са се месили по констатации на други контролни органи от Изпълнителната агенция по горите, касаещи престъпната дейност на организираната престъпна група. Пряко са разпореждали неправомерно, превишавали са властта си, не са налагали санкции. Същата група изключително грубо отстранява конкуренцията си и в законната си, и в незаконната си част на дейността\", каза още той. \"Събрани са доказателства и са повдигнати обвинения за извършени умишлени палежи на имущества на лица, които са се опитвали да подадат сигнал срещу престъпната дейност на групата. Групата е била и въоръжена. Двама от членовете държат освен пет огнестрелни оръжия и специфични капсул-детонатори - повече от 8 на брой, за които се е наложило включването на специалисти от Специализирания отряд за борба с тероризма. Множество претърсвания се извършиха по делото. Има множество свидетели. Същите хора са използвали страх и принуда по отношение на местните хора. Няма данни материалите да са изнасяни в чужбина. Продажбите са извършвани на територията на София-град, софийска област и благоевградска област. Всичките намерени оръжия са незаконни\", каза още Кънев. \"Ръководителят на групата е взимал пряко отношение да не се стигне до разкриване на престъпната дейност на групата. За пряката дейност са използвали социално слаби хора, на които е обяснявано, че вършат законна сеч. За извозването на незаконно изсечените дървета са използвани неистински горски марки или такива на уволнени служители. Незаконната сума пари е намерена в няколко от членовете на групата, но те имат купено движимо и недвижимо имущество. На прима виста никой от членовете на групата не може да докаже стандарта си на живот\", уточни той.", "date": "2018.09.19", "title": "Прокурор Ангел Кънев: Задържан е директорът на Регионалната агенция по горите-София за незаконна сеч"}
{"url": "http://www.focus-news.net/news/2018/09/19/2568939/nikolay-kolev-bosiya-ot-kat-propusnaha-da-kazhat-che-na-vsichki-mesta-mi-iskaha-pari.html", "text": "От КАТ пропуснаха да кажат, че на всички места ми искаха пари. Това каза Николай Колев-Босия на заседание на Временната комисия, която разглежда сигналите му за нарушения от страна на ИА „Автомобилна администрация“, предаде репортер на  Агенция „Фокус“ . „Защо се разглежда какви точки са ми отнети, защо сте поискали това? За мен е по-важно защо не дойде инж. Иво Кръстев“, посочи той. „Настоявам да ми се отговори на въпроса защо инж. Иво Кръстев не присъства и не беше поканен на днешното заседание. Той стои в основата на разплитането на цялата мрежа“, заяви Николай Колев. „Това не са данни, това са глупости, които нямат нищо общо с проблемите, за които сме се събрали“, каза още той. \r\nРаботата на Временната комисия трябва да приключи в петък. Комисията беше съставена за срок от 1 месец, който беше удължен с 10 дни.  \r\nБиляна ИВАНОВА", "date": "2018.09.19", "title": "Николай Колев-Босия: От КАТ пропуснаха да кажат, че на всички места ми искаха пари"}
{"url": "http://www.focus-news.net/news/2018/09/19/2568937/georgi-gyokov-vav-veliko-tarnovo-vsichki-pensioneri-tryabva-da-poluchavat-dostoyna-pensiya-koyato-se-osavremenyava-vsyaka-godina.html", "text": "Всички пенсионери трябва да получават достойна пенсия, която се осъвременява всяка година“. Това заяви пред събралите се в Клуб на инвалида и пенсионера във Велико Търново народният представител от ПГ на „БСП за България“  Георги Гьоков във връзка с „Визия за България“, съобщиха от пресцентъра на  Националния съвет на БСП .  Той подчерта, че БСП е заложила в своята Визия преизчисляване на всички пенсии спрямо средния общоосигурителен доход. Като другия мярка Гьоков посочи премахване на максималния осигурителен доход и максималния размер на пенсиите. Социалистът изтъкна, че левицата е за увеличаване на приноса на стажа за изчисляване на размера на пенсията до достигане на стандарта на Международнародната организация  по труда. „Трябва да създадем  допълнителен фонд за дългосрочна грижа за възрастни хора и хората с увреждания“ - каза Георги Гьоков. Според него трябва да се приеме закон за възрастните хора. \r\nДепутатът посочи и друг метод за нормализирането на размера на пенсиите:  „Трябва да направим всичко възможно да насърчим по-дългото оставане на пазара на труда. Залагаме на профилактиките и ранната диагностика, особено за групите заболявания, които водят до висока смъртност“. Гьоков смята, че увеличаването на пенсиите с 5% не решава проблемите на пенсионерите и трябва да се търсят трайни решения. \r\nНародният представител Милко Недялков каза, че когато чуем инвалид, слагаме до него „грижа“. „Не мислим, че те могат да бъдат от полза за обществото и да изкарват сами средства за своето препитание. В тази посока трябва да им помогнем- да осъзнаят своите потребности, но и своите сили“, аргументира се той. \r\nСъбралите се на събитието граждани зададоха въпроси за разходването на средствата от Пенсионния фонд, състоянието на пенсионната система, ползата от допълнителното пенсионно осигуряване, трудностите при грижа за хората с увреждания. На тези въпроси отговаряха също зам.-председателят на ПГ на БСП за България Весела Лечева, народните представители, Валентина Найденова и Александър Паунов.", "date": "2018.09.19", "title": "Георги Гьоков във Велико Търново: Всички пенсионери трябва да получават достойна пенсия, която се осъвременява всяка година"}
{"url": "http://www.focus-news.net/news/2018/09/19/2568934/ot-balgarski-poshti-preduprezhdavat-za-zabavyane-v-obrabotkata-i-dostavkata-na-pratki-v-sasht.html", "text": "Пощенският оператор в САЩ уведомява, че поради пораженията, нанесени от урагана Флорънс в Северна и Южна Каролина и Западна Вирджиния, някои пощенски служби са преустановили дейността си. Това съобщиха от  „Български пощи“ . Най-засегнати са районите с пощенски кодове от 27000 до 29999 и от 23000 до 23999. \r\nКлиентите на „Български пощи“ ЕАД ще бъдат уведомени за развитието на ситуацията чрез сайта на дружеството.", "date": "2018.09.19", "title": "От „Български пощи“ предупреждават за забавяне в обработката и доставката на пратки в САЩ"}
{"url": "http://www.focus-news.net/news/2018/09/19/2568952/stoyan-temelakiev-gdbop-desetki-kubitsi-nezakonno-pridobita-darvesina-byaha-otkriti-v-hoda-na-razsledvaneto-sreshtu-prestapnata-grupa-za-nezakonna-sech-na-darveta.html", "text": "В хода на разследването бяха открити десетки кубици незаконно придобита дървесина. Това каза заместник-директорът на ГДБОП старши комисар Стоян Темелакиев по време на брифинг в Спецпрокуратурата по повод неутрализирана престъпна група за незаконна сеч на дървета, предаде репортер на  Агенция \"Фокус\" . \"В допълнение мога да кажа, че информацията за престъпната дейност постъпи през месец май 2018 година. В хода на оперативните издирвателни мероприятия бяха събрани данни и доказателства, които уличават лицата в свормирането на тази престъпна група. Длъжностните лица, които реално получават заплата от държавата са възприели горския фонд като бащиния, без да се съобразяват с никакви правила\", заяви още той. \"Придобитата незаконна дървесина се е реализирала в складове за продажба на дърва за огрев и фабрика за дървесина, на територията на която бяха открити десетки кубици незаконно придобита  дървесина. Паралелно са продавани и дърва за огрев на частни лица\", каза още той.  \r\nЦветелин ДИМИТРОВ", "date": "2018.09.19", "title": "Стоян Темелакиев, ГДБОП: Десетки кубици незаконно придобита дървесина бяха открити в хода на разследването срещу престъпната група за незаконна сеч на дървета"}
{"url": "http://www.focus-news.net/news/2018/09/19/2568953/api-na-23-septemvri-za-edin-chas-shte-bade-ogranicheno-dvizhenieto-po-pat-iii-866-v-selo-shiroka-laka.html", "text": "На 23 септември (неделя), от 11.00 ч. до 12.00 ч., ще бъде ограничено движението по път III-866 Смолян - Широка лъка – Девин, от км 32+150 до км 35+350, в чертите на село Широка лъка. Това съобщиха от пресцентъра на  Агенция \"Пътна инфраструктура\" . Спирането на трафика е за честването на 140-та годишнина от рождението на Екзарх Стефан.  \r\nМоторните превозни средства ще изчакват на място. При необходимост ще бъде осигурено преминаването на автомобили със специален режим на движение. Шофьорите трябва да спазват стриктно поставената сигнализация и указанията на „Пътна полиция“, които ще регулират трафика на място.", "date": "2018.09.19", "title": "АПИ: На 23 септември за един час ще бъде ограничено движението по път III-866 в село Широка лъка"}
{"url": "http://www.focus-news.net/news/2018/09/19/2568956/oblastniyat-upravitel-na-stara-zagora-gergana-mikova-ne-biva-da-se-nagnetyava-naprezhenie-zashtoto-tova-bi-dovelo-do-eskalatsiya-i-do-nezhelani-konflikti-i-situatsii.html", "text": "Това, че непрекъснато някоя от институциите не поства във „Фейсбук“ какво се върши, изобщо не означава, че не се работи, а в много от случаите това дори би било вредно за работата, която се върши. Това каза в Казанлък Областният управител Гергана Микова, по повод инцидента с роми на площад „Севтополис“ на 17 септември, предаде кореспондент на  Радио „Фокус“ . Микова поясни, че всички институции в област Стара Загора имат непрекъсната връзка и благодарение на нея и на връзката с хората , които подават сигнали в Областна администрация има десетки жалби.  \r\n„Никой не казва, че няма проблем с такъв вид престъпност. Да, има, и той не е представителна извадка само за Казанлък. В момента сме свидетели на някакъв инцидент, който е станал на територията на Казанлък, такива инциденти преди време имаше в Стара Загора, имаше в Нова махала, но по тях се работи и би било обидно за всички хора, които са ангажирани с охраната на нашето ежедневие да се твърди, че не се работи. Не е лесно нещо, което е трупано като проблем 25 години да се реши за няколко месеца“, каза Микова и поясни, че онова, което не бива да се допуска, е да се нагнетява напрежение, защото това би довело до ескалация и до нежелани конфликти и ситуации. Областният управител на Стара Загора призова да бъдат оставени отговорните институции да си свършат работата и да продължат да правят това, което са правили и до сега, работейки денонощно.  \r\nПо време на среща в Община Казанлък по повод инцидента от 17 септември отношение, освен кмета Галина Стоянова и старши комисар Георги Хаджиев – директор на Областна дирекция на МВР - Стара Загора, позиция изрази и председателят на Общинския съвет в Казанлък Николай Златанов. Той посочи, че е бил изумен как един битов инцидент може да прерасне в нещо, което от сутрин до вечер се коментира. „Смятам, че проблемът не е етнически, а е морален и социален. Морален е за тези, които раздухаха този проблем, за сметка на градения с години авторитет на града и че се създава отношение за Казанлък като за град на циганите и че има огромно етническо напрежение. Няма етническо напрежение, когато две групи младежи се сбиват помежду си, защото не се бият само цигани, а се бият и българи. Вандализмът в община Казанлък не е дело само на циганите, а той се извършва и от българи“, каза Златанов. \r\nСлавяна ГАЙДАРОВА", "date": "2018.09.19", "title": "Областният управител на Стара Загора Гергана Микова: Не бива да се нагнетява напрежение, защото това би довело до ескалация и до нежелани конфликти и ситуации"}
{"url": "http://www.focus-news.net/news/2018/09/19/2568960/zamestnik-ministar-anatoliy-velichkov-shte-uchastva-v-otkrivaneto-na-konferentsiyata-otbranitelnata-industriya-lider-na-inovatsiite-v-balgariya-na-20-septemvri.html", "text": "Заместник-министърът на отбраната Анатолий Величков ще участва утре, 20 септември, в откриването на националната конференция с международно участие „Отбранителната индустрия лидер на иновациите в България“. Тя е организирана от Сдружение „Българска отбранителна индустрия“ и се провежда под патронажа на заместник министър- председателя по обществения ред и сигурността и министър на отбраната Красимир Каракачанов и министъра на икономиката Емил Караниколов. Това съобщиха от пресцентъра на  Министерството на Отбраната . \r\nУчастниците в конференцията ще се запознаят с ролята на Европейската програма за отбранително индустриално развитие за укрепване на националните и европейските отбранителни способности, както и с основните инвестиционни проекти на Министерството на отбраната. Ще бъдат представени възможностите на българската отбранително-технологична индустриална база за реализацията на инвестиционния проект: „Придобиване и поддръжка на основна бойна техника за изграждане на батальонни бойни групи от състава на механизирана бригада“.  На форума ще бъде предоставена възможност за изява на младите таланти от висшите учебни заведения и научно-изследователските институти в подкрепа на развитието на икономическите основи на сигурността и отбраната.", "date": "2018.09.19", "title": "Заместник-министър Анатолий Величков ще участва в откриването на конференцията „Отбранителната индустрия лидер на иновациите в България“ на 20 септември"}
{"url": "http://www.focus-news.net/news/2018/09/19/2568958/kaloyan-pargov-bsp-sofiya-obrazovanieto-tryabva-da-bade-obshtestveno-blago-a-ne-usluga.html", "text": "Резултатите от изследването на Евростат са предизвестени за всеки, който схваща правото на образование като обществено благо, а не като услуга. Образование, което гарантира просперитет и на индивида, и на държавата. Образование, осигуряващо равния старт на всички деца. Това каза лидерът на БСП – София и заместник-председател на Комисията по образование, култура, наука и културно многообразие към Столичния общински съвет Калоян Паргов по повод публикувано от Европейската комисия изследване, според което София е европейската столица, чиито граждани в най-малка степен изразяват удовлетворение от образованието и материалните условия в училище, съобщиха от  ГС на БСП - София . \r\n„Това е звучен шамар за кмета Фандъкова, която през 10-те години в Столична община неизменно декларира, че образованието е приоритет в работата й и като ресорен заместник-кмет, и като кмет на София“, заяви Паргов.  \r\nСпоред него тази негативна тенденция може да се промени, ако бъдат изпълнен комплекс от мерки, съобразен с очакванията на родителите. Лидерът на столичните социалисти посочи и какви трябва да бъдат тези мерки: Качеството на обучение да е сходно, ако не и еднакво, в училищата в различните столични райони без значение дали те са периферни или централни, селски или градски; Спортните съоръжения във физкултурните салони и в училищните дворове да са съвременни и безопасни, а малкото съществуващи плувни басейни да работят; Извънкласните занимания – спорт и други дейности, да са достъпни за всички, като са част от учебния процес, а не да бъдат платени услуги; Децата да учат в едни и същи условия на материалната база, както в „елитното” училище, така и в кварталното; Дворовете на училищата да са без неравности и дупки, да са осветени, надеждно да са оградени и да не са място за събиране на кварталните младежи или за разхождане на домашни любимци; Безопасността на децата в училище да е гарантирана от общината, като собственик на сградата, а охраната да не се възлага на портиери - охранители на преклонна възраст и без достатъчна мотивация. \r\n„Когато Столична община успее да отговори на очакванията на родителите, е възможно София да не бъде на незавидното последно място в подобни класации и да се доближи до централноевропейските столици“, подчерта Калоян Паргов.", "date": "2018.09.19", "title": "Калоян Паргов, БСП - София: Образованието трябва да бъде обществено благо, а не услуга"}
{"url": "http://www.focus-news.net/news/2018/09/19/2568961/prokuror-ivan-geshev-ako-ne-se-reshat-sotsialno-bitovite-i-kadrovite-problemi-na-spetssada-toy-shte-blokira-do-kraya-na-godinata.html", "text": "Ако не се решат социално-битовите и кадровите проблеми на Спецсъда, той ще блокира до края на годината. Това каза заместник-главния прокурор Иван Гешев по време на брифинг в Специализираната прокуратура, предаде репортер на  Агенция „Фокус“ . „Смятам, че е разбираем отпорът, който се среща във всякакви среди срещу съществуването на специализираните структури. Той е обясним. Факт е, че тези структури започват да вършат работата, за която са създадени и работа, която отдавна е трябвало да се свърши. Тази съпротива ще нараства. Ще се направи всички възможно тези структури да престанат да съществуват или да се затрудни максимално работата им, включително и с кадровото им незапълване и с непредприемане на своевременни действия за решаване на социално-битовите условия на съда. Ако не се решат тези условия, Специализираният съд ще блокира до края на годината“, каза още той. \r\n„Ще ви припомня, че в Спецсъда има висящо производство за присвояване на над 2.5 млрд лева от банка. Предстои внасяне на обвинителен акт, което е уникално за правната история на България. Предстои внасяне на обвинителен акт за организирана престъпна група, занимаваща се с реекспорт на лекарства, особено важни за живота на българските граждани. Внесен е обвинителен акт за поискан подкуп от 500 000 евро и получен такъв от 70 000 евро – размер, какъвто не познава историята на България до момента. Ще посоча и случая със задържани служители на НАП – в резултат на това бяха предприети мерки от Правителството и беше закрит цял сектор от НАП, бяха предприети и дисциплинарни мерки за над 300 служители от сегмент „Оперативен контрол“ на НАП. Излишно е да посочвам новите случаи с откритите 10 млн. евро, които ние смятаме, че са предмет на престъплението пране на пари“, уточни прокурор Гешев.  \r\nПо повод спецакцията за неутрализираната престъпна група за незаконна сеч на дърва прокурор Иван Гешев заяви, че това е първият случай, при който се предприемат действия, свързани с привличането към наказателна отговорност на лица не само на най-ниско ниво, но и длъжностни лица на високо ниво в йерархията на Изпълнителната агенция по горите, а именно на директор на Регионална агенция по горите и директор на Държавно горско стопанство. „Това е поредният случай след създаването на Спецпрокуратурата, когато се предприемат досъдебни производства с уникален предмет, за първи път в страната“, заяви той.  \r\nЦветелин ДИМИТРОВ", "date": "2018.09.19", "title": "Прокурор Иван Гешев: Ако не се решат социално-битовите и кадровите проблеми на Спецсъда, той ще блокира до края на годината"}
{"url": "http://www.focus-news.net/news/2018/09/19/2568957/ukrinform-ungariya-razdava-pasporti-na-sanarodnitsite-si-v-zakarpatieto.html", "text": "Консулството на Унгария в град Берехове, украинската Закарпатска област, издава паспорти на етническите унгарци, които живеят в района. Процедурата по предаването на документа се придружава от наздравица с шампанско в чест на второто гражданство и инструкции да не се съобщава за това на украинските власти, предава  „Укринформ“ , като се позовава на публикувано на уебсайта си видео от такава церемония. \r\nВ същото време, украински граждани, пише агенцията, високо се заклеват във вярност на Унгария. \r\n„Заклевам се да считам Унгария за своя родина. Ще бъда лоялен гражданин, ще защитавам и служа на Унгария. Господ да ми е на помощ“, се повтаря по три пъти от украинските граждани, като това се случва на фона на унгарско знаме, съобщава „Укринформ“. \r\nСлед хумна, притежателите на нови унгарски паспорти получават инструкции от унгарски дипломати. „Скрийте от правителствените институции на Украйна факта, че сте получили унгарско гражданство“, казва унгарският дипломат. \r\n„Укфинформ“ се е свързал с унгарското консулство в Берехове, откъдето до сега не са отговорили на въпросите, свързани с горепосочената информация. \r\nВ същото време, унгарското посолство в Киев, където е изпратено подобно искане, е потвърдило, че е получило писмото на украинската агенция, но е отказало да направи коментар по въпроса. \r\n„Изпратихме вашето искане до нашето министерство. Те може да ви отговорят, ако искат“, е отговорил служител на дипломатическото представителство на руски, като е подчертал, че не говори украински, отбелязва агенцията. \r\nПревод и редакция:", "date": "2018.09.19", "title": "„Укринформ“ : Унгария раздава паспорти на сънародниците си в Закарпатието"}
{"url": "http://www.focus-news.net/news/2018/09/19/2568954/b92-sarbiya-vmesto-parad-sarbiya-shte-organizira-shirokomashtabni-voenni-manevri.html", "text": "Президентът на Сърбия Александър Вучич заяви, че обявеният по-рано военен парад, който трябваше да се проведе в Белград, най-вероятно няма да се състои, предава  белградското радио „Б92“ . \r\nПо думите на Вучич, най-вероятно е вместо парада да бъдат организирани широкомащабни маневри, на които сръбската армия да демонстрира възможностите си. \r\n„Вероятно няма да проведем парад, а голямо учение, за да видим на какво е способна армията. За да има някакъв реален смисъл от това, а не само да се показваме. Вместо да боядисаме сто танка и да ги прекараме през главните улици, ние ще проверим дали армията функционира и дали би могла да ни послужи, за да откажем евентуален агресор“, заяви сръбският президент пред журналистите в Китай. \r\nПревод и редакция:", "date": "2018.09.19", "title": "„Б92“ (Сърбия): Вместо парад, Сърбия ще организира широкомащабни военни маневри"}
{"url": "http://www.focus-news.net/news/2018/09/19/2568955/aktualizira-se-grafikat-za-diskusiite-za-viziya-za-balgariya-na-narodnite-predstaviteli-ot-bsp-za-balgariya-v-oblastite-targovishte-gabrovo-i-veliko-tarnovo-na-20-septemvri.html", "text": "Народните представители от „БСП за България“ ще проведат дискусии за „Визия за България“ с граждани от областите Търговище, Габрово и Велико Търново на 20 септември. Това съобщиха от пресцентъра на  НС на БСП . Актуализиран е графикът за провеждане на срещите.  \r\nНародните представители от левицата ще проведат следните срещи: В област Велико Търново:   \r\n- 18:00 часа, в читалището на гр. Сухиндол. Присъстват: народните представители Дора Янкова, Донка Симеонова и Даниел Йорданов; В област Търговище: \r\n- В 17:00 часа, в Заседателната зала на общината, в гр. Антоново. Присъстват Николай Цонков и Веска Ненчева; \r\n- В 12:30 часа, в общинския съвет на БСП, в гр. Търговище. Присъстват: зам.-председателите на ПГ на \"БСП за България\" Георги Свиленски и Антон Кутев и депутатите Валери Жаблянов, Петър Кънев, Георги Михайлов, Георги Андреев, Светла Бъчварова, Георги Гьоков, Анелия Клисарова, Александър Симов, Стоян Мирчев и Славчо Велков; \r\n- В 15:30 часа, в Клуб на пенсионера, в с. Кардам. Присъстват: секретарят на ПГ на БСП на левицата Филип Попов и депутатът Димитър Данчев; - В 17:00 часа те ще бъдат в Клуба на пенсионера, с. Горица , общ. Попово; \r\n- В 14:00 часа, в Клуба на пенсионера, в. с. Бистра, общ. Търговище. Присъства Светла Бъчварова; \r\n- В 15:30 часа, в Клуба на пенсионера, в с. Садина, общ. Попово. Присъстват:  зам.-председателят на ПГ на левицата Весела Лечева и народният представител Денчо Бояджиев; \r\n- В 15:30 часа, в Клуба на пенсионера, в с. Цар Асен, община Попово. Присъства народният представител Валентина Найденова;  \r\nВ 16:00 часа, в Клуба на пенсионера, в с. Ковачевец, общ. Попово народният представител Иван Иванов ще се срещне с жители но селото; \r\n- В 15:00 часа, в Клуба на пенсионера, в с. Дралфа, общ. Търговище. Присъстват: зам.-председателят на ПГ на левицата Георги Свиленски и депутатът Александър Симов; \r\n- В 15:00 часа, в клуб \"Капитан Петко Войвода\", в гр. Търговище. Присъстват: народният представител Георги Михайлов и председателят на Областния съвет на БСП -Търговище Явор Куюмджиев; \r\n- В 15:00 часа, в клуба на ул. \"Паисий\", гр. Търговище. Присъстват: народните представители Георги Гьоков и Славчо Велков;   \r\n- В 16:00 часа, в Клуба на пенсионера, в с. Макариополско, общ. Търговище. Присъстват: Валери Жаблянов и Анелия Клисарова; \r\n- В 16:00 часа в читалище \"Пробуда\" в с. Илийно, общ. Омуртаг. Присъстват:  депутатите Димитър Стоянов.  В 18:00 часа той ще проведе среща и в Заседателната зала на общината в гр. Омургаг; \r\n- В 16:00 часа, в клуб \"Дръзновение\", в гр. Търговище. Присъстват: зам.-председателят на ПГ на левицата Антон Кутев и Стоян Мирчев; \r\n- В 16:30 часа, в с. Паламарца, общ. Попово. Присъства депутатът Милко Недялков; \r\n- В 18:00 часа, в читалище \"Св. Св. Кирил и Методий\", в гр. Попово. Присъстват: Весела Лечева, Денчо Бояджиева, Филип Попов, Димитър Данчев, Валентина Найденова, Иван Иванов и Милко Недялков; \r\n- В 18:30 часа, в читалището, с. Стража, общ. Търговище. Присъстват: народните представители Стоян Мирчев и Георги Андреев; \r\n- В 18:00 часа, в Кафе-театъра на читалището, в гр. Търговище. Присъстват: Зам.-председателят на ПГ на \"БСП за България\" Георги Свилески и народните представители Светла Бъчварова, Георги Михайлов, Валери Жаблянов и Георги Гьоков;   В област Габрово: \r\n-  В 17:30 часа, в Художествена галерия \"Христо Цокев\", в гр. Габрово. Присъстват: зам.-председателят на ПГ на левицата Крум Зарков, народните представители Виолета Желева, Иван Иванов, Лало Кирилов и Радослав Стойчев; \r\n- В 17:30, зала \"Дръзновение\" в гр. Трявна. Присъстват: зам.-председателят на ПГ на левицата Христо Проданов, секретарят на групата Кристиан Вигенин, народните представители Георги Йорданов, Нона Йотова и Александър Паунов;  \r\n- В 17:30 часа, в залата на общ. Дряново. Присъстват: секретарят на ПГ на \"БСП за България\" Ирена Анастасова, Валентин Ламбев и Кольо Милев; \r\n- В 18:00 часа, в залата на читалището в с. Ганчовец, общ. Дряново. Присъстват: народните представители Иван Ченчев и Стефан Бурджев; \r\n- В 18:00 часа, в зала \"Видима\" на х-л \"Севлиево Плаза\", в гр. Севлиево. Присъстват: зам.-председателят на ПГ на \"БСП за България\" Драгомир Стойнев, народните представители Красимир Янков, Йордан Младенов и Георги Стоилов.", "date": "2018.09.19", "title": "Актуализира се графикът за дискусиите за „Визия за България“ на народните представители от „БСП за България“ в областите Търговище, Габрово и Велико Търново на 20 септември"}
{"url": "http://www.focus-news.net/news/2018/09/19/2568965/tass-vladimir-putin-e-informiral-angela-merkel-za-demilitariziranata-zona-v-idlib.html", "text": "Президентът на Русия Владимир Путин проведе телефонен разговор германския канцлер Ангела Меркел, в рамките на който е била засегната темата за разрешаването на сирийския конфликт. Както съобщават от пресслужбата на Кремъл, разговорът се е състоял по инициатива на Берлин, предава  ТАСС . \r\n„Обсъждана е проблематиката около разрешаването на сирийския конфликт“, се казва в съобщението. „Президентът на Русия е информирал за руско-турските договорки за стабилизация в зоната на деескалация Идлиб, постигнати на преговорите с президента на Турция Реджеп Таийп Ердоган в Сочи на 17 септември“. \r\nПревод и редакция:", "date": "2018.09.19", "title": "ТАСС: Владимир Путин е информирал Ангела Меркел за демилитаризираната зона в Идлиб"}
{"url": "http://www.focus-news.net/news/2018/09/19/2568962/a1-on-makedoniya-gartsiya-preselva-migranti-ot-lesbos-v-kontinentalnata-chast-na-stranata.html", "text": "Гръцките власти обявиха в сряда, че до края на месеца ще преместят две хиляди мигранти от лагера „Мория“ на остров Лесбос на континенталната част на страната, предава  македонският портал „А1 Он“ . \r\nКакто пише изданието, групите за защита на човешките права и местните власти критикуват правителството за лошите условия на живот в най-големия лагер за мигранти на остров Лесбос, в който в момента има около три пъти повече хора от капацитета му. \r\nОколо девет хиляди мигранти и бежанци живеят в бивша военна база, някои от които спят в контейнери и палатки, а капацитетът на съоръжението е 3100 души. Губернаторът на област Северно Егейско море се закани, че ще затвори приемния център, ако до края на месеца властите не подобрят условията за живот на него. \r\n„Ситуацията в „Мория“ действително е тежка“, заяви говорителят на правителството Димитрис Янакопулос. \r\nОколо три хиляди души са прехвърлени в течение на лятото, а още 700 са прехвърлени миналата седмица, информира говорителят на управляващата коалиция. Той увери, че до края на септември ще бъдат прехвърлени още две хиляди души. \r\nПревод и редакция:", "date": "2018.09.19", "title": "„А1 Он“ (Македония): Гърция преселва мигранти от Лесбос в континенталната част на страната"}
{"url": "http://www.focus-news.net/news/2018/09/19/2568967/predsedatelyat-na-abv-rumen-petkov-obsadi-s-predstaviteli-na-livanskoto-ministerstvo-na-obrazovanieto-vazmozhnostta-za-podgotovka-v-balgariya-na-studenti-ot-arabskiya-svyat.html", "text": "Председателят на АБВ Румен Петков проведе разговор с представители на Министерството на образованието на Ливанската република. Това стана по време на визита на Петков в столицата на известната „като люлката на цивилизацията\" близкоизточна държава Бейрут, съобщиха от пресцентъра на  партията . Срещата е в продължение на инициативата на Алтернатива за българско възраждане за възобновяване на политическите и икономически контакти с арабските страни.  \r\nПо време на нея Румен Петков и придружаващата го делегация, в която участват г-н Ахмед Аладин - Председател на Ливанско-Българския съвет и експертът за арабските страни на ПП АБВ Анастас Терзобалиев, представиха пред временно изпълняващия длъжността министър на образованието на Ливан Фади Ярак и неговия експертен екип програми за обучение в редица български университети. Сред тях са Аграрния университет в Пловдив, Тракийския университет в Стара Загора, Лесотехническия университет в София и медицинските университети в Плевен и Варна. \r\nПредседателят на АБВ е отправил покана към ръководството на Министерството на образованието на Ливан негови представители във възможно най-кратък срок да посетят България и да се запознаят на място с възможностите на българските университети за подготовка на чуждестранни студенти, която е била приета от Фади Ярак. Идеята е приемът на студенти, специализанти и докторанти от Ливан и други държави от Арабския свят, да започне още през следващата академична година. В тази връзка Петков припомни пред своите домакини, че в годините назад няколко хиляди ливански студенти са получили качествено образование именно в България, традиция, която по думите му може и трябва да бъде продължена.  \r\nОт своя страна изпълняващият длъжността министър на образованието на Ливан Фади Ярак пък заяви, че ще изпрати покана чрез Румен Петков и председателя на Ливанско-Българския съвет Ахмед Аладин до ректорите на университетите в България, да представят учебните си заведения и продукт по време на изложение, посветено на образованието, което ще се проведе в Ливанската република през ноември месец тази година. Форумът се посещава ежегодно от над 20 000 души.", "date": "2018.09.19", "title": "Председателят на АБВ Румен Петков обсъди с представители на ливанското министерство на образованието възможността за подготовка в България на студенти от Арабския свят"}
{"url": "http://www.focus-news.net/news/2018/09/19/2568959/peter-siyarto-pro-migrantskite-predstaviteli-na-oon-razprostranyavat-lazhi-sreshtu-ungariya.html", "text": "Министърът на външните работи на Унгария Петер Сиярто в сряда се изказа остро за служителите на ООН, които, по неговите думи, разпространяват лъжи за Унгария заради нейната анти-имиграционна политика, но тя никогас няма да „стане страна на мигранти“, предава  AFP . \r\n„Очевидно е, че представителите на ООН, които разпространяват лъжи за Унгария са пристрастни про-мигрантски служители“, заяви Сиярто по време на Съвета на ООН за човешките права в Женева. Той настоя, че Унгария „никога няма да бъде страна на мигранти...  и никога няма да допусне и един единствен мигрант на своя територия“. \r\nПревод и редакция:", "date": "2018.09.19", "title": "Петер Сиярто: Про-мигрантските представители на ООН разпространяват лъжи срещу Унгария"}
{"url": "http://www.focus-news.net/news/2018/09/19/2568969/blagoevgrad-vavezhda-se-vremenna-organizatsiya-na-dvizhenieto-v-uchastak-ot-ul-14-ti-polk.html", "text": "За часове ще бъде спряно движението на МПС в лявото платно на ул. „14-ти полк“, в участъка от кръговото кръстовище срещу сградата на ЗМК до кръстовището с ул. „Борис Ангелушев“ в Благоевград. Временната организация на движението ще бъде в сила утре, 20 септември 2018 г., от 10.00 до 13.00 часа. Това съобщиха от пресцентъра на  Община Благоевград . \r\nДвижението на МПС ще се осъществява по обходен маршрут, а именно по  ул. „Георги Андрейчин“ и ул. „Борис Ангелушев“. Временните мерки се въвеждат заради ремонтни дейности.", "date": "2018.09.19", "title": "Благоевград: Въвежда се временна организация на движението в участък от ул. „14-ти полк“"}
{"url": "http://www.focus-news.net/news/2018/09/19/2568966/zam-ministar-georg-georgiev-za-balgariya-republika-koreya-e-izklyuchitelno-perspektiven-partnyor.html", "text": "Република Корея за нас е близка приятелска страна и изключително перспективен партньор в Азия\". Това заяви заместник-министърът на външните работи Георг Георгиев на среща с първия заместник-министър на външните работи на Република Корея Чо Хюн, която се проведе в Сеул, съобщиха от пресцентъра на  министерството .  \r\nПо време на разговорите Георг Георгиев изрази желание за разширяване на търговско-икономическите връзки между двете страни. \"Разчитаме на съдействието на южнокорейското правителство за насърчаване на инвестиционното сътрудничество в широк кръг от сфери\", отбеляза българският заместник-министър.  \r\nПо отношение на денуклеаризацията на Корейския полуостров Георг Георгиев заяви, че България се обявява за постигане на мир и стабилност в Североизточна Азия по дипломатически път. \"Подкрепяме усилията на Република Корея за мирно решаване на ситуацията в региона и подобряване на междукорейските отношения\", добави той.  \r\nЗаместник-министър Георгиев изтъкна още, че българите са народ, който може би най-добре оценява смисъла на силата чрез обединение. Той допълни, че от тази гледна точка, отлично разбираме и подкрепяме усилията на президента Мун Дже-ин, неговата администрация и правителството водено от Ли Нак-йон за целенасочени преговори с КНДР за реализиране на мирния процес на корейския полуостров. \"Това, което успяхте да постигнете в рамките само на няколко месеца е забележително и може да служи за пример как мирът е продукт на конструктивния диалог и способността да намираш какво те обединява, а не какво те разделя\", подчерта Георг Георгиев.   \r\nТой отправи и покана към Чо Хюн да посети България.", "date": "2018.09.19", "title": "Зам.-министър Георг Георгиев: За България Република Корея е изключително перспективен партньор"}
{"url": "http://www.focus-news.net/news/2018/09/19/2568970/ria-novosti-mig-31-se-razbi-kray-nizhni-novgorod.html", "text": "Изтребител МиГ-31 от военновъздушните сили на Русия претърпя авария в Нижегородска област, но двамата пилоти са успели да се катапултират, съобщава руското Министерство на отбраната, предава  РИА Новости . \r\n„Полетът се е изпълнявал без боекомплект, самолетът е паднал на безлюдно място и по земята няма разрушения. По предварителни данни, причина за аварията е техническа неизправност“, отбелязват от военното ведомство. \r\nСамолетът е изпълнявал планово-тренировъчен полет. Пилотите са евакуирано оперативно от специалисти от службата за издирване и спасяване, техният живот е вън от опасност. \r\nПодчертава се, че за установяване на причините за аварията на мястото на падането работи комисия от МО. \r\nКакто е съобщил пред РИА Новости източник от силовите структури, самолетът е паднал в близост до населеното място Кулебаки. Той уточни, че след падането изтребителят се е взривил и е изгорял напълно. \r\nПрез юни списание Military Watch определи МиГ-31 за „най-бързия съвременен боен самолет на света“. \r\nНа въоръжение в руската армия има общо повече от 250 такива изтребители в различни модификации. \r\nПревод и редакция:", "date": "2018.09.19", "title": "РИА Новости: МиГ-31 се разби край Нижни Новгород"}
{"url": "http://www.focus-news.net/news/2018/09/19/2568964/blagoevgrad-za-deseta-poredna-godina-uchenicheski-konkurs-natsionalen-park-rila-poznat-i-nepoznat-shte-se-provede-v-grada.html", "text": "Дирекция „Национален парк „Рила“, в партньорство с Националния дворец на децата, Регионално управление на образованието – Благоевград, Община Благоевград и ЦПЛР (Център за личностно и творческо развитие на децата на Благоевград), организират Национален ученическия конкурс „Национален парк „Рила“ – познат и непознат“. Това съобщиха от пресцентъра на  Общината . \r\nКонкурсът се провежда за десета поредна година – пет бе с регионален статут и се повеждаше с участието на ученици от І до ХІІ клас от 12-те общини около Национален парк „Рила“. През последните четири учебни години конкурсът „Национален парк „Рила“ – познат и непознат“ се проведе като национален поради големия интерес към темата на децата и техните ръководители от цялата страната. \r\nОткриването на изложбата, отчитането на резултатите от конкурсите и награждаването ще се състои на 23 ноември 2018 г. (петък) в Градската художествена галерия на Благоевград. \r\nКрайният срок за изпращане на творбите е 9 ноевмври 2018 г. (петък) на адрес: 2700 Благоевград, ул. „Бистрица” №1 /Младежки дом/, п.к. 152, ЦПЛР – Център за личностно и творческо развитие на децата на Благоевград. \r\nОсновните цели на конкурса са да се обогати екологичното образование и се активизира творческото мислене на учениците чрез разработването и представянето на оригинални екологични идеи и да се засили интересът на младите хора към проблемите на екологията и опазването на околната среда чрез използване на художествените средства и компютърните технологии. Той трябва да насочи вниманието на младите хора към красотата и ценността на природата, да провокира въображението и креативността на участниците с цел формиране на активно гражданско поведение и чувство за отговорност към опазване на природата и биоразнообразието на територията на парка и популяризира уникалното природно богатство в парк „Рила”. \r\nВ конкурса могат да участват всички ученици от І до ХІІ клас от цялата страната, като направленията и участниците са: рисунка - І - ІV клас, V – VII клас и VIII - XII клас; разказ – V - VІІ клас; есе – VIIІ - ХІІ клас; фотография – I – XII клас; мултимедийна презентация - V – VII клас и VIII - XII клас; приложен екодизайн – V – VII клас и VIII - XII клас. \r\nОчакваме ученици от цялата страна да участват по отделните направления и примерни теми. \r\nПодробна информация за конкурса е публикувана на интернет страницата на Национален парк „Рила“, на адрес: www.rilanationalpark.bg, рубрика „Новини“ и в Администрация> Интерпретативни програми и образование> Образователни дейности, както и на страницата на Национален парк „Рила“ във „фейсбук“.", "date": "2018.09.19", "title": "Благоевград: За десета поредна година ученически конкурс „Национален парк „Рила“ - познат и непознат“ ще се проведе в града"}
{"url": "http://www.focus-news.net/news/2018/09/19/2568963/azerbaydzhan-rodinata-na-kalnite-vulkani.html", "text": "Всяка година разрастващата се промишленост на Азербайджан се нуждае от повече нефт и газ. В търсене на това ценно гориво геолозите се стараят да проникнат все по-дълбоко в недрата на земята с помощта на сондажни кладенци. Обаче, има дълбочини, които все още не са достъпни за съвременната сондажна техника. Получаваме информация за такива дълбоки нефтени и газови складове благодарение на калните вулкани, тези наистина уникални и твърде загадъчни природни явления.  \r\nОще през 20-те години на миналия век големият изследовател на Абшеронския полуостров, професор Д. В. Голубятников, достатъчно точно нарича калния вулкан „безплатна проучвателна сонда“. Дълбочината на подобни „кладенци” понякога достига 10-12 км. А това означава, че изхвърлените от вулкан на земната повърхност различни подземни рудни пластове, газове и минерализирани води – това е своеобразна „визитна картичка” на недрата. Тази информацията е подготвена от проф. Адил Алиев, заслужил деятел на науката, началник отдел „Кален вулканизъм“, Институт по геология и геофизика към Националната академия на науките на Азербайджан, съобщиха от  Посолството на Азербайджан в България .  Какво е кален вулкан? \r\nКалните вулкани са до известна степен големи възвишения, които често имат плоска конусовидна форма, издигат се над на височина до 400 м и повече; диаметърът на подножието им са е размер от 100 м до 3,5-4,0 км. Върхът на вулкана завършва с кратер, който има от плоска изпъкнала до дълбока хлътнала – калдеровидна форма (калдера – котловина, по размер надвишава кратер на вулкана, образува се при разрушението му). Диаметърът на кратера понякога надвишава 500 м. Кратерът на вулкана представлява канал, който съединява вулканичното огнище със земната повърхност. \r\nИменно през кратера по време на изригването се изхвърля кален вулканичен материал, което е съпроводено от газов поток и минерализирани води. В интервалите между големи изригвания кратерното поле се покрива с многочислени микроформи – действащи хълмове, салзи, грифони, които периодично отделят газ, вода, тинеста кал, понякога обилно и нефт. \r\nТериторията на Азербайджан е уникален и класически регион за развитие на калния вулканизъм. С броя на вулканите нашата страна е неоспорим лидер на планетата: от познати 2500 кални вулкана, повече от 350 от тях се намират на сушата в Източен Азербайджан и прилежащата водна площ на Каспийско море. Само в Гобустан има повече от 100, другите са разположени на полуостров Абшерон, Шамахински район, югоизточен Ширван, на Бакинския архипелаг... Затова не е случайно, че наричат страната на огъня –Азербайджан „родината” на калните вулкани. При нас вулканите са представени в цялото си разнообразие и величие. Тук можете да срещнете всички видове кални вулкански проявления (активно действащи, изгаснали, погребани, подводни, островни, обилно изхвърлящи нефт). По брой на калните вулкани, техните разновидности, активната дейност в света няма територия, подобна на Азербайджан. В Гобустан е единствения по вида си вулкан Готурдаг, където можете да наблюдавате неговото постоянно изригване – изтискванете на калта. Още по-живописни са калните вулкани на острови в Каспийското море, такива, като Харе-Зире, Гарасу, Зенбил, Сенги-Муган, Гил и др. На Бакинския архипелаг се разполагат 8 острова от кален вулканичен произход и много големи подводни кални вулкани. Националното достояние и природните ресурси \r\nКато свръхдълбок природен кладенец, калният вулкан дава необходима информация за това, какво става в недрата на земята. Вулканическият кал съдържа много ценни микроелементи, такива, като бор, манган, литий, ванидий, мед и др., вулканическите води са богати на органични вещества, бор, бром, йод. Именно благодарение на тези свойства вулканичната кал намира широко приложение в медицината.  \r\nВулканическата глина може да се използва и като висококачествени суровини за получаване на цимент, керамзит, тухли, металургични камъни и затова широко се прилага в строителството. Вулканичната брекчия е продукт на изригването, съдържи редица ценни химически елементи, метали, които могат да бъдат извлечени и да се използват за нуждите на народното стопанство. И в заключение, това е генетичната връзка между вулканическата дейност и  сеизмичността,  случващите се сеизмични събития – земетресения. \r\nЕто защо интересът към изследвания на калните вулкани се нараства всяка година. Повече от 50 години в Института по геология и геофизика към Националната академия на науките на Азербайджан калните вулкани са много важен обект за всестранни научни изследвания. Вулкани и наличие на нефт и газ в недрите \r\nЗа пръв път генетичната връзка между калните вулкани и нефтени находища е посочена и научно аргументирана от академик И.М.Губкин. Той смяташе, че калните вулкани са един вид „маяци”, посочващи наличието  на промишлени резерви на нефт и природен газ. Тези теоретични предположения на учения бяха потвърдени на практика още през 30-те години на ХХ век.  \r\nВ продължение на дълго време териториите, където се намират калните вулкани, са се смятали за неперспективни за откриването в недрата им на натрупване на нефт и газ. Калният вулканизъм се разглеждаше като фактор, който довежда до унищожаване на нефтегазовите находища. В същото време, някои геолози имаха противоположна гледна точка и смятаха, че вулканите спомагат за образуването на петролни залежи. Имаше и такива, които дори призоваваха „да сондират нефт там, където има вулкани”. \r\nПродъжителната дискусия по този въпрос беше приключила през 1933 година, когато от сондирания до калния вулкан Локбатан на полуостров Абшерон кладенец № 45 изригна голям фонтан с дебит до 20 хил. тона петрол,и беше доказано, че зоната, където се намира вулканът не оказва разрушително действие на находището. По този начин, използвайки практиката от вулкана Локбатан за пръв път в бившия Съветски съюз е потвърдена генетичната връзка между калния вулканизъм и петролни залежи и е разкрита необходимостта от търсене на нови находища именно край вулканите. \r\nИнтересно е да се отбележи, че за повече от 80 години при разработката на Локбатанското находище са добити повече от 27 млн. тона петрол и повече от 1 млрд. куб. метра природен газ. А прочутият кладенец  №45 и досега „работи” и дава нефт от недрата на находището, макар вече в обем до няколко тона в денонощие.  Природен лечебен препарат \r\nВулканичната кал намира широко приложение в медицината като ценно лечебно средство. Обогатена с минерални соли, органични вещества, микроелементи, тази кал притежава лечебни свойства, които благотворно влияят на човешкия организъм. Използва се в много страни, където има кални вулкани. В Италия е била използвана още през 16. век, в Русия на Таманския полуостров от средата на 19. век, а в Грузия по време на бившия СССР е функционирал Всесъюзния курорт „Ахтала“. Като суровина за калолечение вулканичната кал се използва в извънкурортни условия в поликлиниките и болниците в Крим и на остров Сахалин. \r\nПрез 60-те години на миналия век в Азербайджанския национален изследователски институт по куротно дело и физически методи за лечение (днес Азербайджански национален изследователски институт по медицинска рехабилитация) докторът на медицинските науки Фарида Ефендиева разработва клинично проучване на вулканичната кал, като в резултат е доказана стойността ѝ за лечебна употреба. \r\nВ продължение на години нашият Институт по геология и геофизика в творческо сътрудничество с гореспоменатия Институт по курортно дело и академичните институти, в частност, с Института по почвознание и агрохимия, провежда научни изследвания за установяването на биологично активните вещества (соли, газове, витамини, ферменти, хормони, биогенни стимулатори), които се съдържат в калта на вулканите в Азербайджан. В резултат на това успяхме да внедрим тази кал в лечебната практика на повече от 15 медицински учреждения в Баку и прилежащите му райони. \r\nБлагодарение на изключително високите си балнеоложки свойства, вулканичната кал успешно се използва от медиците при лечение на заболявания на опорно-двигателния апарат, ставите, гръбначния стълб, периферната нервна система, кожата, стомашно-чревния тракт, при захарен диабет, атеросклероза и шийна остеохондроза, в гинекологията, урологията и козметологията. \r\nИнтересно е да се отбележи, че в много райони на републиката местното население по собствена инициатива лятно време приема кални бани непосредствено в самите вулкани, използвайки „египетския“ метод на калолечение. На вулкана Бахар в Алятски район на брега на Каспийско море, болните, възползвайки се от близостта на морето, съчетават калолечението с водни процедури. Вулканите – източник на богатство и прекрасен обект за екотуризъм \r\nВ страните, където има вулкани, включително и кални, те се използват за туристически маршрути, което носи немалки приходи. В последните години в Азербайджан на този въпрос се обръща немалко значение. Избрани са няколко маршрута, издадена е брошура-пътеводител „Калните вулкани на Азербайджан“ на азербайджански, руски и английски език, с описание на 25-те кални вулкана, които могат да бъдат посещавани от туристи. Въпросът за привличането на Азербайджан към международния туризъм, свързан с калните вулкани, днес е много актуален и необходим. Един от тези маршрути е по трасето на юг от Баку. Вулканите тук образуват цял ландшафт, те са подредени като на парад – широко известният като „световен рекордьор“ по количество изригвания вулкан Локбатан, след това са величествените 400-метрови гиганти Отманбоздаг, Бьоюк Каниздаг, Торагай, крайбрежните големи вулкани покрай Каспийско море – Бахар и Хамамдаг. В страната има вулкани, намиращи се в живописни места, като например Демирчи в Шамахински район, на север от Пиркули и Дашгил, близо до Гобустанския културно-исторически резерват и много други красиви действащи впечатляващи вулкани. \r\nКалните вулкани представляват интерес не само за туристите, но и за любителите на природата, за натуралистите. Мнозинството туристи, които посещават Баку искат да видят тези красиви действащи вулкани. Голямо внимание към вулканите ни отделят чуждите специалисти, които работят в нефтените компании в Баку и чуждестранни учени. Те сами даже организират екскурзии по вулканите за колегите си, идващи в Баку. Смятат, че туристическата обиколка по калните вулкани в Азербайджан ще им даде възможност да оценят тяхната неповторимост и уникалност, ще ги отведе в удивителния свят на тези природни паметници и ще ги запознае отблизо с биоразнообразието на природната среда, а също и с историята и културата на страната. Събуждането след „съня“ \r\nВсяка година в Азербайджан стават от 3 до 5 изригвания на кални вулкани. Има и периоди на активизация на дейността на вулканите, когато количеството на изригванията значително се увеличава. Така например, през изминалото столетие през 1926, 1970, 1977, 1986 и 1988 година са отбелязани от 6 до 9 изригвания на кални вулкани. Рекордното количество е 16 изригвания – както на наземни, така и на морски вулкани; то е фиксирано в началото на новото хилядолетие, през 2001 година. След сравнително краткотрайното затишие, през 2004 година отново стават 7 изригвания на вулкани. Сигурно на читателите ще им бъде интересно да разберат колко изригвания има за столетие? От 1810 до 2017 година в Азербайджан са отбелязани повече от 400 изригвания на 93 кални вулкана. \r\nНеочакваното изригване на вулкан е наистина зрелищна картина. Наистина понякога предизвиква страх у хората, които се намират в близост до него заради подземния грохот или гръмоподобния трясък, тресенето на земята след взрива, изхвърлянето на вулканична брекчия и самозапалването на въглеводородните газове с образуване на огнени стълбове пламъци с височина до 200-500 метра с температура на горене 1000-1200ºС. \tИзхвърлената от вулкана брекчия се стича надолу по склона и образува интересни \"езици\".\t \r\nОще по-впечатляващи са изригванията на морските вулкани. От една страна, то представлява избиващ се от морето воден фонтан, който постепенно се превръща в огнен стълб сред морската синева; от друга страна, внезапното появяване, буквално пред очите на хората, на островче, понякога високо над 2 метра сред морския простор. Но такива острови обикновено не са дълготрайни. Вълните на Каспийско море ги размиват и ги превръщат в подводна плитковина. За нагледен пример може да послужи плитковината на Макаров, оформил се при изригването на вулкан през 1958 година. Вечерта след изригването се е образувал остров, а на сутринта вече го е нямало. Аналогично явление се наблюдава с вулкана Бузовна Пилпиласи през 1953 година, а през 2001 година при изригването на същия вулкан се образува островче, което се „задържа“ само 10 дни. Съществуват и острови, които се съхраняват продължително време. Например, плитковината Янан Тава в Бакинския архипелаг в продължение на 40 години се счита за остров. \r\nИма още една форма на вулканично изригване. То е без изхвърляне на кал. Това е процес, при който се изстисква калновулканична брекчия от кратера. Подобни явления са много редки. Това може да се наблюдава само при 2 вулкана в Азербайджан – Чеилдаг и Готурдаг заради спецификата на образуването им. \r\nИзригването на Чеилдаг, започнало на 4 юни 1970 година, е продължило почти месец, с известно забавяне на процеса на изстискване. Полусухата калновулканична брекчия е образувала купол с размери 50х60 м и височина до 4 м. В първите дни скоростта на движение на цялата тази маса е повече от 1 м в денонощие. За цялото време (3 месеца) горенето на въглеводородните газове, идващи от пукнатините, е продължавало. Последното изригване на този вулкан беше през 2004 година.  \r\nНа Готурдаг непрекъснатото изригване (калоизстискване) е продължавало над 100 години. От кратерната дупка с дължина 50 м и широчина 15 м, като паста от тубичка, са се изливала полусуха брекчия, която е се издигала нагоре, а след това, подобно на леден език, е се спускала надолу по склона на вулкана. Скоростта на движение на потока през 1926-1927 година е била 42 м в година. \r\nАналогичен процес на изстискване е наблюдаван и на Джигинския вулкан на Западен Кубан.  Подземният тласък „провокира“ изригването \r\nДългогодишните наблюдения на активността на калните вулкани, сравнителния анализ на данните за земетресенията и изригванията на вулканите в последните 2 столетия убедиха вулканолозите, че съществува генетична връзка на калните вулкани със сеизмичността. През 80-те години на миналия век проведохме мониторинг на няколко вулкана на Абшеронския полуостров, в Гобустан и Шамахински район. Резултатите от наблюдението показаха, че в периода на „подготовка“ на земетресенията активността на вулкана става по-голяма, отколкото преди. В състава на отделяните газове и води отделните компоненти, например въглероден диоксид, азот, хелий, бор, хлор, се увеличават анормално. \r\nУстановено е, че земетресенията играят роля на „спътников механизъм“ в калновулканичния процес. Тази причинна връзка се фиксира, когато епицентърът на земетресението и местоположението на вулкана се намират в една и съща разломна структура и в радиус 80-100 км от зоната на напрежение и ако калният вулкан дълго време е бил в покой и е насъбрал необходимата енергия за изригване. Изригването на вулкана обикновено съвпада със земетресението или става след него. Така например през 1902 година, 15 минути след катастрофалното земетресение в Шамахъ бурно изригва вулканът Шихзарли в района на Марази. През 1927 година изригването на вулкана Джаутепе на Керченския полуостров става едновременно с Кримското земетресение. Такива примери не са малко. А рекордното количество (16) на изригвания през новото хилядолетие, през 2001 година, стават именно след силните Каспийски земетресения от 6-7 бала по скалата на Рихтер от 25 ноември и 6 декември 2000 година, които много добре са усетени от жителите на град Баку. \r\nИзригванията на калните вулкани, за разлика от магматичните вулкани, с много от които са свързани известни трагедии на човечеството, не са опасни за живота на хората, не причиняват материални вреди. Въпреки това са известни случаи в история, когато изригването на кален вулкан причинява беда на хората с внезапността си и сила. През 1902 година на върха на вулкана Боздаг-Гюздек земята се разтресла със страшен шум и от него излетял грамадански пламък, изгорил около 2 хил. овце и погубил 6 овчаря, които нощували около него. През 1932 година във вестниците се появява информация за човешки жертви при взрива на вулкана Сенги-Муган в Каспийско море. Атлас на калните вулкани в света \r\nОт началото на 70-те години на миналия век отделът за кален вулканизъм на института провежда комплексни изследвания на калните вулкани. Проучени са характерните особености, закономерностите на разпределянето им, връзката с дълбочинните процеси и сеизмичността, разгледани са въпросите на образуването им, ролята на вулканите в оценка на перспективите на нефтогазоностността в големите дълбочини и много други научно-практични аспекти на калния вулканизъм. \r\nПрез последните години в Баку беше подготвен и през 2015 година издаден в Италия „Атлас на калните вулкани в света“ на 3 езика (азербайджански, руски и анлийски), всеки с обем 320 страници, с голямо количество цветни рисунки и снимки, съответно 452 и 337, включително космични и аерофотоснимки, а също и повече от 100 таблици с проведените анализи. Тук трябва да се отбележи, че на 9-13 април 2017 г. по време на посещението на академик Акиф Ализаде, президента на Националната академия на науките на Азербайджан, този атлас беше дарен на Националната библиотека \"Св. св. Кирил и Методий\". \r\nОбщият брой на установените кални вулкани и проявления в 42 държави в света и дълбоководните зони на Каспийско, Черно и Средиземно море е 2500. Към регионите с широко развитие на кален вулканизъм спадат Барбадос и Малоантилските острови, Трининдад и Тобаго, Китай, Египет, САЩ, Индонезия, Италия, Румъния, Туркменистан, където количеството на вулканите е от 50 до 250. Както беше отбелязано, в Азербайджан има над 350 вулкана. \r\nНаучните изследвания в тази посока продължават.", "date": "2018.09.19", "title": "Азербайджан – родината на калните вулкани"}
{"url": "http://www.focus-news.net/news/2018/09/19/2568972/dobrich-bridzh-turnir-kavarna-2018-shte-se-provede-na-22-i-23-septemvri.html", "text": "В празничните дни град Каварна ще стане център на българския и румънския спортен бридж, тъй като на 22 и 23 септември ще бъде домакин на първия международен двойков бридж турнир \"Каварна 2018\". Това съобщиха от пресцентъра на  Община Каварна . Главен организатор  на събитието, което ще събере над 80 майстори на бриджа е Община Каварна. Специални гости ще бъдат ръководителите на Румънската бридж федерация-президента Раду Градинариу и изпълнителния директор Мариус Джорджеску, както и ръководителите на бриджа в град Констанца. \r\nВсички участващи двойки ще се състезават в две предварителни квалификационни сесии,в които ще се определят участниците във финалите \"А\" и \"Б\". Тогава ще бъдат излъчени и  носителите на прекрасните купи и наградите предоставени от организаторите. \r\nПрестижният бридж форум ще бъде открит от кмета на Община Каварна г-жа Нина Ставрева и ще започне в събота - 22 септември, от 13.00 часа в залите на хотелски комплекс \"Каварна\", а финалите ще бъдат на същото място в неделя, 23 септември от 10.00 часа. Награждаването на призьорите ще бъде веднага след завършването им - около 14.00 часа. \r\nПо време на турнира президента на Румънската бридж федерация  ще награди лично състезателите от представителния отбор на България, състезаващ се с името \"Албена\"-Драганка Георгиева, Стефан Георгиев/Добрич/,Калин Караиванов и Илко Попов/Варна/-спечелили преди 2 седмици открития отборен турнир на най-престижния бридж фестивал в Румъния-\"Мамая 2018\". \r\nДомакините са осигурили безплатен вход за събитието и канят всички любители на спорта за да се насладят на изявите на бридж майсторите от България и Румъния през последните  дни на лятото.", "date": "2018.09.19", "title": "Добрич: Бридж турнир „Каварна 2018“ ще се проведе на 22 и 23 септември"}
{"url": "http://www.focus-news.net/news/2018/09/19/2568971/hayko-maas-berlin-e-skeptichen-za-promyana-na-granitsite-mezhdu-sarbiya-i-kosovo.html", "text": "Министърът на външните работи на Германия Хайко Маас заяви, че Берлин е „скептичен относно идеята за корекция на границите в преговорите между Сърбия и Косово“, предава  белградското радио „Б92“ . \r\nПо време на посещението си в Тирана, Маас заяви, че „има опасения да не се получи ефект на доминото“. \r\nПревод и редакция:", "date": "2018.09.19", "title": "Хайко Маас: Берлин е скептичен за промяна на границите между Сърбия и Косово"}
{"url": "http://www.focus-news.net/news/2018/09/19/2568968/prokuror-ivan-geshev-edin-ot-zadarzhanite-za-nezakonna-sech-na-darva-e-sluzhitel-na-direktsiya-izpalnenie-na-nakazaniyata-kam-ministerstvo-na-pravosadieto.html", "text": "Един от задържаните за незаконна сеч на дърва е служител на дирекция „Изпълнение на наказанията“ към Министерство на правосъдието. Това каза заместник-главният прокурор Иван Гешев по време на брифинг в Специализираната прокуратура по повод неутрализирана престъпна група за незаконна сеч на дървета, предаде репортер на  Агенция „Фокус“ . Гешев уточни, че той е служител на тази дирекция, но не е на ръководно ниво. Прокурор Ангел Кънев допълни, че той е син на един от членовете на организираната престъпна група и пряко се явява надзирател в място за лишаване от свобода. „Има данни, че с незаконните оръжия е стреляно по жилища на хора, които са подавали сигнали срещу организираната престъпна група. Осигурили сме полицейска защита за свидетелите“, каза още той.  \r\nЦветелин ДИМИТРОВ", "date": "2018.09.19", "title": "Прокурор Иван Гешев: Един от задържаните за незаконна сеч на дърва е служител на дирекция „Изпълнение на наказанията“ към Министерство на правосъдието"}
{"url": "http://www.focus-news.net/news/2018/09/19/2568974/blagoevgrad-rayonnata-prokuratura-zadarzha-mazh-za-iznasilvane-i-bludstveni-deystviya.html", "text": "С постановление на наблюдаващия прокурор в Районна прокуратура – Благоевград, за срок до 72 часа е бил задържан П.Я. по обвинение за извършени от него тежки престъпления против личността – съвкупление чрез употреба на сила и блудство (по чл. 152, ал. 1, т. 2, пр. 1, вр. чл. 26, ал. 1 и по чл. 150, ал. 1, пр. 1, вр чл. 26, ал. 1 от НК). Това съобщиха от  Апелативна прокуратура - София . \r\nДосъдебното производство по случая е започнало с оглед на местопроизшествието, където задържаният извършил престъпните деяния – в жилище на първи етаж на ул. „Доктор Христо Татарчев“ в Благоевград.  \r\nНа неустановена към настоящия момент дата, в периода от 14 до 17 септември 2018 г., той се съвкупил с лице от женски пол, като употребил за това сила. Обвиняемият П.Я. нанесъл удари с юмруци и ритници по тялото на пострадалата, скъсал панталоните и потника й и запушил устата й с ръка. С цел да възбуди полово желание без съвкупление той извършил и блудствени действия спрямо нея.  \r\nОколо 07.00 часа вчера П. Я. отново извършил същите престъпни деяния спрямо пострадалата.  \r\nПредстои Районна прокуратура – Благоевград да внесе в съда искане за мярка за неотклонение спрямо обвиняемия П.Я.", "date": "2018.09.19", "title": "Благоевград: Районната прокуратура задържа мъж за изнасилване и блудствени действия"}
{"url": "http://www.focus-news.net/news/2018/09/19/2568975/aktsenti-v-sutreshniya-blok-dobro-utro-balgariya-po-radio-fokus-na-20-septemvri.html", "text": "По-високите цени на хляба вече са факт. Каква е причината за увеличението и очаква ли ни ново поскъпване от следващия месец? Отговорите търсим от председателя на Националния браншови съюз на хлебарите и сладкарите Мариана Кукушева.  \r\nДържавният глава Румен Радев подписа указа за освобождаването на Младен Маринов от поста главен секретар на МВР, като така най-накрая може да се стигне до гласуване на министерските оставки. Освен въпросителни около категоричната необходимост от това действие, допълнително напрежение по линия президент-правителство създаде и отхвърленото президентско вето върху промените в Административнопроцесуалния кодекс. За усещането, което носят в обществото подобни политически маневри и как Конституцията се произнася по тях? Тези и други въпроси ще коментираме с бившия служебен премиер и професор по конституционно право проф. Георги Близнашки.  \r\nЩе насочим внимание и към предстоящия 22 септември, когато се навършват 110 години от обявяването на Независимостта на България. Какво е подготвил Националният военноисторически музей по повод годишнината ще ни разкаже директорът на културната институция доц. Соня Пенкова.  \r\nВ минутите след 09.00 часа колегата Ивелина Иванова ще ни пренесе в Шумен за 10-я карнавал на плодородието.  \r\nТези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа на 20 септември , с водещ Виктория Месробович - Кувенджиева.", "date": "2018.09.19", "title": "Акценти в сутрешния блок „Добро утро, България“ по Радио „Фокус“ на 20 септември"}
{"url": "http://www.focus-news.net/news/2018/09/19/2568973/mvnr-glavniyat-prokuror-na-myunhen-raynhard-ryotle-blagodari-na-balgariya-za-otlichnoto-satrudnichestvo.html", "text": "Главният прокурор на Мюнхен Райнхард Рьотле благодари на страната ни за отличното партньорство с федерална провинция Бавария в правоохранителната сфера и изрази подкрепа за готовността ни да влезем в Шенген по въздух и вода. Това съобщиха от пресцентъра на  Министерството на външните работи . \r\n„За мен е чест, че ме приемате, а фактът, че първата ми задгранична визита като главен прокурор на Мюнхен е в България, е символ на отличното ни сътрудничество“, каза главният прокурор на Мюнхен Райнхард Рьотле пред вицепремиера по правосъдната реформа и министър на външните работи Екатерина Захариева, която го прие. Рьотле е на официално посещение в страната ни по покана на главния прокурор Сотир Цацаров.  \r\nПред министър Захариева Рьотле разказа впечатленията си от разговора си по-рано през деня с премиера Бойко Борисов, който го е запознал с предприеманите от България мерки за опазване на външната граница на Европейския съюз, за противодействие на трафика и за борба с корупцията.  \r\n„Премиерът ви ме увери, че границата се пази толкова добре, че врабче не може да прехвръкне през нея. Макар баварската вътрешна граница да е несравнимо по-малка, сме наясно колко трудно и отговорно е това“, посочи Рьотле. Той освен това сподели впечатления от презентация на премиера за успешната борба на държавата с цигарената мафия.  \r\n„Тези успехи са важни, защото същите хора, които днес се занимават с трафик на цигари, утре ще превозват незаконно хора – подчерта германският прокурор. – От опит знаем, че става дума за организирана международна престъпност и службите само на една страна не могат да се справят сами. Затова благодарим на българските правоохранителни органи за отличното сътрудничество и в тази област, - каза Рьотле.  \r\n„Убедена съм, че впечатленията ви на място ще допринесат за позитивни за България решения по членството на страната ни по въздух и вода в Шенген и се надявам да видим тези решения преди края на годината“, каза министър Захариева. Тя повтори решимостта на страната ни да стане част от Шенген, както и позицията на България от нуждата за реформа на свободното за пътуване пространство.  \r\n„Темата за Шенген е всеобхватна. В областта на правосъдието имаме прекрасно сътрудничество и следователно – моята подкрепа за членството ви“, посочи Рьотле.  \r\nДвамата събеседници изразиха задоволство от работата на българската Комисия за противодействие на корупцията и за отнемане на незаконно придобито имущество (КОНПИ). Събеседниците се съгласиха, че е необходимо време, преди ефектът от работата на КОНПИ да стане траен и ползите да бъдат претеглени.  \r\nГлавна прокуратура-Мюнхен е най-голямата от трите главни прокуратури във федерална провинция Бавария.", "date": "2018.09.19", "title": "МВнР: Главният прокурор на Мюнхен Райнхард Рьотле благодари на България за отличното сътрудничество"}
{"url": "http://www.focus-news.net/news/2018/09/19/2568978/pregled-na-mezhdunarodnite-novini-do-18-chasa-agentsiya-fokus.html", "text": "Русия трябва бързо да се придвижи напред и да започне разработката на перспективни оръжия, заяви в сряда президентът на Русия Владимир Путин в рамките на заседанието на военно-промишлената комисия на страната, предава  агенция EA Daily . \r\n„Ключовият въпрос в нашия дневен ред е формирането на поредна перспективна държавна програма за въоръжение, а към реализацията на действащата програма – тя е за периода до 2027 година – ние пристъпихме през тази година и в нея са отчетени съвременните тенденции в развитието на модерна техника, развитието на въоръжението и военната техника по света, както и бойният опит от използването на руските оръжия в Сирийската арабска република“, заяви руският държавен глава. „В резултат, във войската трябва да постъпят най-съвременни оръжия, които по тактико-технически характеристики превъзхождат чуждестранните аналози“. \r\nСред тях, по думите на Путин, са ракетната система „Сармат“, изтребителят от пето поколение Су-57, високозащитеният танк на бойна платформа „Армата“, както и зенитно-ракетните системи С-500 и подводницата проект 677. \r\n„За нас е важно да се движим напред и още от днес да започнем да планираме разработката и производството на перспективни образци военна техника за в бъдеще, които ще определят облика на Въоръжените сили на Русия в дългосрочна перспектива“, резюмира руският президент. \r\n*** Изтребител МиГ-31 от военновъздушните сили на Русия претърпя авария в Нижегородска област, но двамата пилоти са успели да се катапултират, съобщава руското Министерство на отбраната, предава  РИА Новости . \r\n„Полетът се е изпълнявал без боекомплект, самолетът е паднал на безлюдно място и по земята няма разрушения. По предварителни данни, причина за аварията е техническа неизправност“, отбелязват от военното ведомство. \r\nСамолетът е изпълнявал планово-тренировъчен полет. Пилотите са евакуирано оперативно от специалисти от службата за издирване и спасяване, техният живот е вън от опасност. \r\nПодчертава се, че за установяване на причините за аварията на мястото на падането работи комисия от МО. \r\nКакто е съобщил пред РИА Новости източник от силовите структури, самолетът е паднал в близост до населеното място Кулебаки. Той уточни, че след падането изтребителят се е взривил и е изгорял напълно. \r\nПрез юни списание Military Watch определи МиГ-31 за „най-бързия съвременен боен самолет на света“. \r\nНа въоръжение в руската армия има общо повече от 250 такива изтребители в различни модификации. \r\n*** Министърът на външните работи на Унгария Петер Сиярто в сряда се изказа остро за служителите на ООН, които, по неговите думи, разпространяват лъжи за Унгария заради нейната анти-имиграционна политика, но тя никогас няма да „стане страна на мигранти“, предава  AFP . \r\n„Очевидно е, че представителите на ООН, които разпространяват лъжи за Унгария са пристрастни про-мигрантски служители“, заяви Сиярто по време на Съвета на ООН за човешките права в Женева. Той настоя, че Унгария „никога няма да бъде страна на мигранти...  и никога няма да допусне и един единствен мигрант на своя територия“. \r\n***  Президентът на Сърбия Александър Вучич заяви, че обявеният по-рано военен парад, който трябваше да се проведе в Белград, най-вероятно няма да се състои, предава  белградското радио „Б92“ . \r\nПо думите на Вучич, най-вероятно е вместо парада да бъдат организирани широкомащабни маневри, на които сръбската армия да демонстрира възможностите си. \r\n„Вероятно няма да проведем парад, а голямо учение, за да видим на какво е способна армията. За да има някакъв реален смисъл от това, а не само да се показваме. Вместо да боядисаме сто танка и да ги прекараме през главните улици, ние ще проверим дали армията функционира и дали би могла да ни послужи, за да откажем евентуален агресор“, заяви сръбският президент пред журналистите в Китай. \r\n***  Президентът на Русия Владимир Путин и канцлерът на Германия и Ангела Меркел са обсъдили по телефона ситуацията на световните финансови пазари, съобщава пресслужбата на Кремъл и уточнява, че е ставало дума, освен другото, за преодоляване на негативните явления в тази сфера, предава  ТАСС . \r\n„В хода на разговора са засегнати някои въпроси, касаещи се до преодоляването на негативните тенденции на световните финансови пазари“, се казва в съобщението на Кремъл. \r\n***  Проучване на организацията Prison Studies показва, че Албания има най-голям брой затворници спрямо населението си, отбелязва електронното издание на скопския вестник  „Нова Македония“  като уточнява, че съпоставката е със страните от региона. \r\nСъгласно представените данни, на всеки 100 хил. жители в Албания има 193-ма затворника. След Албания се нареждат Сърбия и Черна гора с по 174-ма затворника, а след това – Македония със 134. Най-малко затворници има в Косово и Босна и Херцеговина, съответно 106 и 73. \r\nЩо се отнася до Европа, доминират предимно страните от бившия Източен блок. Първа е Русия, където по данни за 2018 г. броят на затворниците на всеки 100 хил. души е 400. Беларус е с 200 затворника за 100 хил. души. Турция също е сред страните с най-голям брой лишени от свобода – 287 на 100 хил. души.  \r\n„Лидер“ в световен мащаб са САЩ, където на всеки 100 хил. души 665 са в затвора.  \r\nНе се привеждат данни за България. \r\n***  От 2019 г. в Косово ще влязат в сила такси за използването на магистралите в страната, съобщава скопското електронно издание  „Курир“ . \r\nМинистърът на инфраструктурата на Косово Пал Лекай поясни, че във ведомството е в ход подготовка на проучване за въвеждането на таксите. Лекай увери, че цените на платения участък „ще бъдат разумни\" и няма да натоварят джоба на гражданите. \r\nИзданието припомня, че в началото на седмицата Албания започна да начислява такси за преминаването по т.нар. Път на нацията, който води от границата с Косово до вътрешността на страната. Цената за преминаването на автомобили по тази магистрала е 5,20 евро.  \r\nТакси в Косово ще има за използването на двете магистрали в страната - „Арбен Джафери\", която води от Прищина до границата с Македония при Генерал Янкович, и чието строителство се очаква да приключи до края на годината, и „Ибрахим Ругова\", която свързва косовската столицата с Албания, т.е. граничния пункт „Морина“. \r\n***  Министърът на отбраната на ФРГ Урсула фон дер Лайерн ще пристигне в четвъртък на посещение в Македония, предава скопската телевизия  „Канал 5“ . \r\nВ Скопие германският министър ще разговаря с македонската си колега Радмила Шекеринска, а срещата им ще бъде последвана от преговори между делегациите на двете страни. \r\nУрсула фон дер Лайен и Шекеринска ще участват в панелна дискусия, организирана от фондация „Конрад Аденауер“ на тема „Ролята на гражданското общество в процеса на интеграция в НАТО и ЕС\". \r\n***  Със седем гласа „за“ и два „против“ Конституционният съд на Македония отхвърли инициативата за оценка на законосъобразността на решението на парламента в Скопие за насрочването на референдума за името, предава информационната агенция  „Макфакс“ . \r\nСпоред мнозинството съдии от КС няма съмнение, че решението за референдума е взето в разрез с Основния закон на страната.  \r\nСпоред Елена Гошева, член на КС, решението за провеждане на референдума е противоконституционно . Именно тя бе тази, която обяви инициативата на партията „Левица“  Светският македонски конгрес.", "date": "2018.09.19", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/19/2568976/blagoevgrad-21-mazh-poluchi-uslovna-prisada-za-otvlichane-na-19-godishen-mladezh-v-gotse-delchev.html", "text": "Подсъдимият А.К. (на 21 години) се е признал за виновен и е сключил споразумение с Окръжна прокуратура – Благоевград за извършени от него престъпления в гр. Гоце Делчев – отвличане и отнемане на чужди вещи. Това съобщиха от  Апелативна прокуратура - София . \r\nОколо 22.30 ч. на 3 октомври 2015 г., в град Гоце Делчев, на територията на бившето поделение на българската армия на изхода на града, в съучастие с три други лица, отвлякъл деветнадесетгодишен младеж, жител на града. Извършителите на престъпното деяние били въоръжени.  \r\nПоловин час по-късно, те заплашили пострадалия, като опрели в главата му газов пистолет и му нанесли множество удари по главата и тялото. Младежът бил съборен на земята, след което бил бит с ритници по цялото тяло. От врата му бил издърпан сребърен ланец, като освен това нападателите му отнели авто радио касетофон, флаш памет за радио касетофон, фенерче, сгъваемо ножче, мобилен телефон, марка „Lenovo“ и парична сума в размер на 198 лева. Общата стойност на предмета на престъплението възлиза на 541 лева.  \r\nНа основание одобрено от съда споразумение на подсъдимия А.К. е наложено наказание от две години „Лишаване от свобода“ с четиригодишен изпитателен срок. Имуществените вреди от престъплението са възстановени на пострадалия.  \r\nОпределението на съда има характера на влязла в сила присъда.", "date": "2018.09.19", "title": "Благоевград: 21 мъж получи условна присъда за отвличане на 19-годишен младеж в Гоце Делчев"}
{"url": "http://www.focus-news.net/news/2018/09/19/2568979/b92-sarbiya-harvatiya-ne-e-prechka-za-chlenstvoto-na-sarbiya-v-es-a-germaniya-i-frantsiya.html", "text": "Независимо, че Хърватия се смята за главната пречка по европейския път на Сърбия, истинската „опасност“ идва от едно единствено правило, което Европейският съюз няма да промени, предава  белградското радио „Б92“ . \r\nСпоред хърватския вестник Jutarni List, именно това е съобщил базираният в Брюксел портал EURACTIV.com. \r\nВ материала на хърватския ежедневник пише, че „всъщност, най-големите „врагове“ на Сърбия по пътя към членството в ЕС са Германия и Франция, които не смятат да се отказват от правилото, че всяка страна-членка има право на вето за разширяването“. \r\n„Що се отнася до преговорите със Сърбия, независимо, че обществеността в страната се забавлява с ‚Хърватия ни блокира‘, основната спирачка са Франция и Германия. Те искат този процес да продължи, но не и да се ускори. Те искат Сърбия да вярва, че ще влезе в ЕС, но не са съгласни да обещаят възможен краен срок“, се отбелязва в материала на Jutarni List. \r\nПревод и редакция:", "date": "2018.09.19", "title": "„Б92“ (Сърбия): Хърватия не е пречка за членството на Сърбия в ЕС, a Германия и Франция"}
{"url": "http://www.focus-news.net/news/2018/09/19/2568983/d-r-velka-voynova-odbh-kyustendil-blagodarenie-na-natsionalnata-programa-e-ustanoveno-barzo-zabolyavaneto-ot-brutseloza-v-selo-vukovo-vzeti-sa-dopalnitelni-probi.html", "text": "Благодарение на националната програма е установено бързо заболяването от бруцелоза в село Вуково. Това каза пред  Радио „Фокус” – Кюстендил  доктор Велка  Войнова, изпълняващ длъжността директор на Областна дирекция по безопасност на храните (ОДБХ) – Кюстендил. „Ще подчертая, че заболяването е констатирано в резултат на изпълнение на мерките по Програмата за надзор и контрол на болестта  бруцелоза по овцете и козите в България, за периода 2016 – 2018 година. В този случай може да се каже, че програмата е изпълнила целта за която е създадена”, каза д-р Войнова. По думите й  това е да се установи наличието на заболяването, да се предприемат превантивни мерки към останалото поговолие, към хората. Преди още да имаме клиника на заболяването, преди това заболяване да се е прехвърлило към хората, за да не се тръгне по обратния път на заболяването. Д-р Войнова съобщи също, че са взети на 10 септември са допълнителни проби относно установения случай на бруцелоза в село Вуково.  \r\n„След като получихме протокол от изпитването, предприехме незабавни действия по установяване на ситуацията в заразеното стопанство. В това число и на останалите животновъдни обекти, които са разположени на територията на село Вуково. Моите колеги бяха там, във връзка  необходимостта от извършване на епидемиологично проучване и вземане на проби от всички дребни преживни животни, отгледани в населеното място. Проверката се извърши в присъствието на кметския наместник, безусловно съдействие имахме от страна на кметския наместник, както и от всички животновъди в село Вуково”, каза д-р Войнова. По думите й отново са взети проби от овцете от заразения обект, взети са и 21 проби от кози, които са на  останалите стопани в село Вуково. При проверката не е установено, че в населеното място се отглеждат едри преживни животни. 21 проби, това са 100 % от пробите при стопаните. Това са дребни задни дворове, където хората отглеждат по две – три кози за лична консумация. \r\nВенцеслав ИЛЧЕВ", "date": "2018.09.19", "title": "Д-р Велка Войнова, ОДБХ – Кюстендил: Благодарение на националната програма е установено бързо заболяването от бруцелоза в село Вуково, взети са допълнителни проби"}
{"url": "http://www.focus-news.net/news/2018/09/19/2568980/prokurorskata-kolegiya-na-vss-otlozhi-za-26-septemvri-2018-g-izslushvaneto-na-kandidatite-za-administrativen-rakovoditel-na-apelativna-spetsializirana-prokuratura.html", "text": "Прокурорската колегия на Висшия съдебен съвет (ВСС) отложи изслушването на кандидатите и провеждането на избора за административен ръководител на Апелативна специализирана прокуратура за следващото си заседание, което ще се проведе на 26 септември 2018 г., от 13.30. ч. Това съобщиха от пресцентъра на  ВСС . В конкурсната процедура участват двама кандидати Бойко Йорданов Атанасов -  следовател в Следствения отдел на Софийска градска прокуратура и Емилия Михайлова Русинова - административен ръководител на Софийска градска прокуратура. \r\nВ 09.45 ч. в деловодството на ВСС е депозирана молба от прокурор Русинова за отлагане на изслушването, поради внезапното ѝ заболяване.", "date": "2018.09.19", "title": "Прокурорската колегия на ВСС отложи за 26 септември 2018 г. изслушването на кандидатите за административен ръководител на Апелативна специализирана прокуратура"}
{"url": "http://www.focus-news.net/news/2018/09/19/2568981/predstoyashti-sabitiya-v-stranata-za-20-septemvri-agentsiya-fokus.html", "text": "*** \r\nОт 09.30 часа в Интер Експо Център държавният глава Румен Радев ще открие единадесетото годишно издание на форума „Кариера в България. Защо не?”. \r\n *** \r\nОт 14.30 часа на „Дондуков“ 2 държавният глава ще удостои с Орден „Стара планина“ първа степен извънредният и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения.  \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n*** \r\nВ 09.30 часа в Централния военен клуб заместник-министърът на отбраната Анатолий Величков ще участва в откриването на националната конференция с международно участие „Отбранителната индустрия лидер на иновациите в България“. Събитието е под патронажа на вицепремиера по обществения ред и сигурността и министър на отбраната Красимир Каракачанов и министъра на икономиката Емил Караниколов. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 09.30 часа в хотел КООП ще се състои заключителна конференция на Българо-швейцарската програма за сътрудничество в борбата с трафика на хора и реинтеграция на жертвите.  \r\n*** \r\nОт 09.30 часа 14 състав на СГС ще гледа делото срещу Драгомир Д., обвинен за двойното убийство на строителните предприемачи в кв. „Витоша“.  \r\n*** \r\nОт 09.30 часа 26 състав на СГС ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа 2 състав на СГС ще гледа делото срещу шестима лекари, обвинени за смъртта на родилката Деяна Г. \r\n*** \r\nОт 10.00 часа в Резиденция „Бояна“ в дом №2 ще се проведе втората част на конференцията на тема „Възможности и перспективи за развитие на публично-частното партньорство“ - уъркшоп по основни въпроси, свързани с публично-частното партньорство в областта на ВиК и пътната инфраструктура. \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на организирана престъпна група.  \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др. за организиране и ръководене на организирана престъпна група.  \r\n*** \r\nОт 11.00 часа 15 състав на Специализирания наказателен съд ще гледа делото срещу Димитринка Ф., Борис Б., Йордан Ч, и др. за организиране и ръководене на организирана престъпна група.  \r\n*** \r\nВ 11.00 часа в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България. \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма.  \r\n*** \r\nОт 12.00 часа в Националния пресклуб на БТА ще се състои пресконференция на тема „Аз пазя горите и орлите на България“.  \r\n*** \r\nОт 12.00 часа с официална церемония ще бъде открита обновената база на ямболското СУ „Св. Климент Охридски“. \r\n*** \r\nОт 13.30 часа 8 състав на СГС ще гледа делото срещу Десислава Д. (пране на пари).  \r\n*** \r\nОт 14.00 часа в зала „Изток“ на Народното събрание ще се проведе дискусия във връзка с приетите на първо гласуване промени в Закона за задължителното депозиране на печатни и други произведения, свързани с прозрачността на собствеността на медиите и нейното значение за гарантиране на свободата на словото и превенцията на фалшивите новини.   \r\n*** \r\nОт 14.00 часа 11 състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група.  \r\n*** \r\nВ 14.00 часа в мраморно фоайе на зала „България\", ще се проведе пресконференция по повод VIII-мия международен музикален фестивал „Пиано екстраваганца\". \r\n*** \r\nОт 15.00 часа в зала „Триадица“ в „Гранд Хотел София“  ще бъдат подписани оперативните споразумения за изпълнение на Фонд градско развитие. Избраните финансови посредници са Обединение „Фонд за устойчиви градове“ и „Регионален фонд за градско развитие“.  \r\n*** \r\nОт 16.00 часа в София Тех Парк ще се проведе дигитален форум на тема „Икономика 4.0.  \r\n***   \r\nОт 12.30 часа в с. Тополово ще бъде открита паметна плоча на д-р Иван Василев. От 13.00 часа на паметната плоча на загиналите във войните в с. Тополово ще бъде отслужена заупокойна литургия и военен ритуал по случай 100 години от края на Първата световна война. \r\n*** \r\nОт 17.30 часа в Градската библиотека ще бъде представен поетичният сборник за незрящи „Докосване“ на Красимир Ортакчиев – съвместен проект на ЛК „Орфей“ при НЧ „Св. преп. П. Хилендарски“ и Съюз на слепите. \r\n*** \r\nОт 11.30 часа в Професионална гимназия по текстил и лека промишленост Гоце Делчев“ зам.-министър Дeница Сачева и д-р Милен Врабевски ще открият нова компютърна зала.  \r\n*** \r\nОт 11.00 часа, в Общинския съвет на БСП-Бургас, ще се проведе пресконференция с участието на Атанас Зафиров - член на ИБ на НС на БСП, Стойко Танков - председател на Областния съвет на БСП-Бургас, Емил Георгиев - председател на ПК \"Екогласност\" и  Румен Николов - областен координатор на ПК \"Екогласност\" за област Бургас.  \r\n*** \r\nВ 11.00 часа в Окръжен съд – Бургас ще произнесе с присъда по делото за убийството на Никол, в асансьорна кабина на блок в к-с „Меден рудник\".  \r\n*** \r\nОт 20.00 часа в Летния театър ще бъдат закрити Музикално - поетичните вечери „Памет за Емил Чакъров. 70 години от рождението на Маестрото\".  \r\n*** \r\nОт 18.30 часа в зала „Младост“ ще се състои контролен мач между волейболния шампион „Нефтохимик“ и турския гранд „Галатасарай“.  \r\n*** \r\nОт 10.00 часа в залата на Община Варна ще се състои начална пресконференция по проект „Подобряване качеството на атмосферния въздух  в община Варна - фаза 1.  \r\n*** \r\nОт 10.30 часа в заседателната зала на УМБАЛ \"Св. Марина\" - Варна ще се проведе пресконференция, на която детски ендокринолози, начело с проф. д-р Виолета Йотова, ще обявят резултатите от кампанията за ранно откриване и навременно лечение на състояния с проблемен растеж при деца, която се провежда през последната година. \r\n*** \r\nОт 11.00 часа в зала „Одесос“, Археологически музей – Варна, ще се състои пресконференция във връзка с новата изложба „Пясъчни замъци и бетонни курорти - миниатюрна ваканция в миналото на България“. Изложбата е подготвена от Музея на хотелиерството и ресторантьорството във Финландия, заедно с посолството на България във Финландия. \r\n*** \r\nОт 12.30 часа в Областна администрация ще се състои брифинг на вицепремиера Валери Симеонов по повод отчитането и  протичането на летния сезон. \r\n*** \r\nОт 18.30 часа в Зала 2 на галерия „Ларго“ ще бъде открита самостоятелна изложба - графика на украинския художник Константин Антюхин. Експозицията носи името „Метаморфози“.  \r\n***  \r\nОт 17.30 часа в Изложбени зали „Рафаел Михайлов“ ще бъде представена „Без граници“/ „Nolimited“ – изложба на Николина Джановска и Гордана Хаджи-Николова /Македония/.  \r\n***  \r\nОт 18.30 часа в театралния салон на Военния клуб ще се проведе благотворителен коктейл, организиран от Ротари клуб – Велико Търново и Общината. Събраните средства ще са за възстановяване на помещението. \r\n*** \r\nОт 17.00 часа в малка зала на ХГ „Иван Фунев“ – РИМ Враца ще бъде представена изложба по повод 115 години от рождението на Кирил Буюклийски.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Габрово.  График на срещите може да прочетете  . \r\n***  \r\nОт 10.00 часа в центъра на селото ще започне „Празник на градинаря”. \r\n*** \r\nОт 19.00 часа в градски парк „Свети Георги“ ще се състои концерт „ТУРНЕТОО“.  \r\n*** \r\nОт 16.00 часа в заседателна зала на Община Каварна ще започнат Националните културни празници „Албена”.  \r\n*** \r\nОт 09.30 часа в зала „Панорама“ ще се проведе заседание на Общински съвет – Перник.  \r\n*** . \r\nОт 10.30 до 12.00 часа в Цар-Симеоновата градина ще се проведе традиционният детски празник по повод Седмицата на мобилността. Ще бъдат обособени няколко къта с дейности за деца от 6 до 9 години. Планирани са състезания по скоростно и майсторско каране с велосипеди, тротинетки и ролери, рисунка на асфалт, забавни състезания по безопасност на движението.  \r\n***\t . \r\nОт 15.30 часа учениците от ОУ „Васил Левски“ са приготвили открит урок  „Комбинирай, движи се“, който ще се проведе на специализираната площадка по безопасно движение в двора на училището по повод Седмицата на мобилността. По атрактивен  начин те със своите учители ще покажат как можем да се придвижваме в градски условия, използвайки алтернативен транспорт, като не замърсяваме околната среда.  \r\n*** \r\nОбщинските съветници от  ГЕРБ - Пловдив ще проведат приемни с граждани, както следва: Ясен Михайлов, Дамян Петров, Петър Попов от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.  \r\n***\t . \r\nОт 18.00 часа, в салона на в НЧ „Възраждане“ ще се проведе литературно четене с участието на членове на Дружеството на писателите, които се осъществяват по проекта „Писателите и Пловдив“. Публиката ще има възможност да се срещне с 10 пловдивски автори. \r\n*** \r\nОбщинските съветници от ГЕРБ-Русе ще имат приемни за граждани от 17.30 часа в града. В централния офис на партията, намиращ се на ул. „Чипровци” № 2, на въпроси на хората ще отговарят проф. Васил Пенчев и Богдан Донев.  В клуба, намиращ се на ул. „Доростол” № 1, жителите на общината ще могат да поставят своите проблеми пред доц. Сашо Нунев и Илиян Илиев. Димитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка”, комплекс „Чародейка”, ет. 2. Владислав Атанасов и Марияна Данова - Иванчева ще бъдат в клуба на ул. „Отец Паисий” № 4, а Събина Павлова – в клуба на ул. „Илинден“ № 7 в кв. „Дружба 3“ /до комплекс „Олимпия“/. \r\n***   \r\nОт 11.00 часа  в зала „Георги Данчев“ на областната администрация в Сливен ще се състои пресконференцията на „МатиБолгария“. В нея ще участва председателят на сдружението Дора Пондалова и членове на новоизбрания управителен съвет. Ще бъде представен и новият брой на вестник „Сливен“, който „МатиБолгария“ издава в навечерието на всяка сливенска родова среща.  \r\n***    \r\nОт  17.30 часа министърът на образованието Красимир Вълчев ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават.  \r\n***    \r\nОт 19.00 часа в зала „Сливен“ Сливенският симфоничен оркестър открива новия си творчески сезон.  \r\n*** \r\nОт 10.00 часа в Регионалния пресклуб на БТА, държавна опера Стара Загора ще даде пресконференция относно първата премиера за новия Сезон- „Малкият принц\".  \r\n*** \r\nОт 18.00 часа в РБ „Захарий Княжески“ ще бъде открита колективна изложба „Природни състояния“ (живопис, графика, рисунка, скулптура, фотография). Изложбата ще остане до 20 октомври 2018 г. \r\n*** \r\nОт 19.00 часа в Драматичния театър ще се състои премиера на постановката „Сватбата на Фигаро“.  \r\n*** \r\nОт 18.00 часа в читалището на град Сухиндол  народните представители от „БСП за България“ -  Дора Янкова, Донка Симеонова и Даниел Йорданов ще проведат дискусия за „Визия за България“ с гражданите.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Търговище. График на срещите може да прочетете  . \r\n*** \r\nВ ХГ „Ат. Шаренков“ ще бъде представена изложба „Поздрави от … Италия и България“.  В РИМ – Хасково ще бъде показана изложба „Идентичност между символика и цветове“. Входът за двете изложби е свободен.  \r\n*** \r\nМинистърът на образованието и науката Красимир Вълчев ще бъде на работно посещение в Ямбол. В 12.00 часа министърът ще посети СУ „Св. Климент Охридски“, в което приключи цялостен ремонт, финансиран по ОП „Региони в растеж“. По-късно министър Вълчев ще посети и ОУ „Д-р Петър Берон“, както и учебна практика на ученици в дуална форма на обучение.", "date": "2018.09.19", "title": "Предстоящи събития в страната за 20 септември (Агенция „Фокус“)"}
{"url": "http://www.focus-news.net/news/2018/09/19/2568986/ministar-nikolina-angelkova-razgovarya-v-bryuksel-s-louri-evans-generalen-direktor-na-gd-vatreshen-pazar-industriya-predpriemachestvo-i-msp-v-ek.html", "text": "Министърът на туризма Николина Ангелкова разговаря в Брюксел с Лоури Еванс, генерален директор на главна дирекция \"Вътрешен пазар, индустрия, предприемачество и МСП“ в Европейската комисия, съобщиха от пресцентъра на  Министерство на туризма . Те коментираха резултатите и инициативите, свързани с развитието на туризма, които бяха обсъждани по време на българското председателство на Съвета на Европейския съюз. Бе обсъдено и предложението за създаване на карта със 100-те европейски туристически обекта, което бе представено от министър Ангелкова през февруари в София на конференцията \"Туризъм и икономически растеж\". \r\nМинистър Ангелкова отправи официална покана към г-жа Еванс за участие в Международния конгрес на световните цивилизации и древните маршрути, който ще се проведе у нас в периода 14-16 ноември 2018 г. За втори път страната ни ще е домакин на международния конгрес, който се организира съвместно със Световната организация по туризъм (СОТ) към ООН и с участието на CNN. Г-жа Еванс изрази подкрепа за усилията на туристическата администрация у нас за привличане на повече туристи в страната и за гарантиране на качествен продукт.    \r\nНа срещата г-жа Еванс поздрави българското правителство за добрата организация и отличното представяне на страната ни по време на председателството на Съвета на ЕС.  Двете се обединиха около идеята, че страните в Общността трябва да работят заедно за развитието на туризма, с цел запазване на статута на Европа като водеща туристическа дестинация в света и популяризиране на културните и историческите ценности на ЕС. Единодушни бяха и в убеждението си, че силен стимул за развитие на европейския туризъм ще бъде отварянето му към далечните  пазари, като Китай, както и създаването на иновативни онлайн платформи и бизнес модели. \r\nБългарският министър запозна домакина с отличните резултати, които постига страната ни в туризма през последните 3 г., както и с разнообразните възможностите за почивка в България. Тя добави, че от изключително важно значение насърчаването на туризма чрез европейски и национални политики, както и задълбочаването на сътрудничеството между всички заинтересовани страни на европейско, регионално, национално и местно равнище.", "date": "2018.09.19", "title": "Министър Николина Ангелкова разговаря в Брюксел с Лоури Еванс, генерален директор на ГД \"Вътрешен пазар, индустрия, предприемачество и МСП“ в ЕК"}
{"url": "http://www.focus-news.net/news/2018/09/19/2568984/sliven-remont-se-izvarshva-po-patya-gurkovo-nova-zagora-svilengrad.html", "text": "Интензивно е движението  по пътищата в Сливенска област, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по пътя Ябланово – Тича в участъка  Ябланово – Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. Движението по пътя Гурково – Нова Загора – Свиленград, в участъка от село Млекарево до ТЕЦ \"Марица Изток 2\", се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци.", "date": "2018.09.19", "title": "Сливен: Ремонт се извършва по пътя Гурково – Нова Загора – Свиленград"}
{"url": "http://www.focus-news.net/news/2018/09/19/2568982/mvnr-na-rusiya-talibanite-sa-gotovi-da-uchastvat-v-sreshta-za-afganistan-v-moskva.html", "text": "Специалният представител на руския президент за Афганистан и директор на втория департамент за Азия към Министерството на външните работи на Русия Замир Кабулов съобщи, че в четвъртък ще се срещне с делегация от Кабул за обсъждане на детайлите около провеждането на среща в Москва за Афганистан, предава  РИА Новости . \r\n„Ще обсъдим детайли за провеждането на московски формат, отложен по молба на афганската страна“, заяви Кабулов пред руската агенция, в отговор на въпрос за планираната за четвъртък среща в Москва с делегация от Кабул, която ще бъде оглавена от заместник-министъра на външните работи на Афганистан Насир Ахмад Андиша. \r\nОтговаряйки на въпрос, дали, както и по-рано, представителите на движението Талибан са готови да участват на срещата или са се отказали, Кабул заяви: „Не, не са се отказали“. \r\nПревод и редакция:", "date": "2018.09.19", "title": "МВнР на Русия: Талибаните са готови да участват в среща за Афганистан в Москва"}
{"url": "http://www.focus-news.net/news/2018/09/19/2568987/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.19", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/09/19/2568985/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през  ГКПП „Гюешево” . Това съобщи за Радио „Фокус” – Кюстендил дежурният на българо-македонския пункт. Трафикът там е слабо натоварен. Няма образували се колони от чакащи автомобили. Пътят към граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.19", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/19/2568989/glaven-komisar-hristo-terziyski-petima-dushi-sa-zadarzhani-a-drugi-dvama-se-izdirvat-sled-napadenieto-v-rozhenskiya-manastir.html", "text": "Петима души са задържани, а други двама се издирват след нападението в Роженския манастир снощи. Това каза на брифинг пред Роженския манастир главен комисар Христо Терзийски, директор на Главна дирекция „Национална полиция“, предаде репортер на  Радио „Фокус“-Пирин . „Към настоящия момент имаме информация, че са търсени някакви ценни вещи. В момента уточняваме дали са предмети с културно-историческа ценност, златни монети или финансови средства“, посочи той.  \r\nНиколай Захманов, районен прокурор на Сандански, коментира, че са извършени множество процесуално-следствени действия, 3 огледа, 4 претърсвания, като в момента са събрани голям брой доказателства и ще се преценява тяхното значение, съответно - и на кого евентуално от задържаните да бъде повдигнато обвинение и за какво престъпление.  \r\nНа брифинга стана ясно също, че това е първото посегателство в Роженския манастир от много години насам. Задържаните са местни хора, като един от тях със сигурност е криминално проявен. Издирват се още двама души, които може би имат връзка със случая. \r\nНатали СТЕФАНОВА", "date": "2018.09.19", "title": "Главен комисар Христо Терзийски: Петима души са задържани, а други двама се издирват след нападението в Роженския манастир"}
{"url": "http://www.focus-news.net/news/2018/09/19/2568990/sofiya-ima-postradali-pri-katastrofa-na-okolovrastnoto-shose-kray-s-chepintsi.html", "text": "Има пострадали при катастрофа между два автомобила на Околовръстното шосе край с. Чепинци. Това съобщиха за  Агенция \"Фокус\"  от пресцентъра на  МВР . Сигналът за инцидента е подаден в 17.55 часа. Пострадалите са контактни, ще бъдат откарани за преглед в болница. Няма затруднение в движението.  \r\nМариела РУСЕВА", "date": "2018.09.19", "title": "София: Има пострадали при катастрофа на Околовръстното шосе край с. Чепинци"}
{"url": "http://www.focus-news.net/news/2018/09/19/2568988/prezidentat-rumen-radev-obshtestvo-koeto-ne-saznava-smisala-ot-edinenieto-e-obrecheno.html", "text": "Общество, което не съзнава смисъла от единението, е обречено и затова ви благодаря за куража да застанете зад тази градивна идея. Тя със сигурност ще срещне съпротивата на онези, които са превърнали различията в нацията и общественото противопоставяне в свой политически бизнес. Това заяви президентът Румен Радев на среща на „Дондуков“ 2 с представителите на Инициативния комитет за единение, чиито председател е изтъкнатият историк акад. Георги Марков, съобщиха от  прессекретариата на държавния глава . Под инициативата стоят подписите на 32-ма интелектуалци и общественици.  \r\nНа срещата държавният глава подчерта, че тази инициатива не може да разчита на непосредствен успех, но е важно темата за помирение с историята и национално единение да бъде заявена публично. Румен Радев подчерта, че днес българското обществото следва да интерпретира историята на основата „палачи-жертви“, а не през деформиращата идеологическа призма, защото в нашата история често палачите и жертвите са разменяли местата си. „В нашата история, за съжаление, твърде много хора са убивали и загивали с мисълта, че го правят в името на България и това е подходът, който следва да бъде отречен“, категоричен беше Румен Радев.  \r\n„Светотатство е костите на жертвите да бъдат употребявани в злободневната политика. Аз ще подкрепя вашата инициатива и ще заема публично позиция в този смисъл“, подчерта още на срещата държавният глава.", "date": "2018.09.19", "title": "Президентът Румен Радев: Общество, което не съзнава смисъла от единението, е обречено"}
{"url": "http://www.focus-news.net/news/2018/09/19/2568993/burgas-intenziven-e-trafikat-v-oblastta.html", "text": "Интензивен е трафикът в Област Бургас, съобщи за  Радио „Фокус“ – Бургас  дежурният от Областно пътно управление - Бургас. Натоварено е движението по пътя Бургас – Сарафово, в района на кръстовищата с кръгово движение край Поморие, както и по пътя Бургас – Созопол в района на Военноморска база Бургас край село Атия.  \r\nПо входно-изходните пътни артерии на областния център няма образували се колони от автомобили, но трафикът също е интензивен. В града движението е натоварено по централната улица „Христо Ботев“, по ул. „Янко Комитов“ в ж. к. „Славейков“, както и на кръстовището с кръгово движение по бул. „Стефан Стамболов“ в посока бул. „Транспортна“. Интензивен е трафикът и в района на УМБАЛ – Бургас, както и край кръгово кръстовище „Трапезица“.  \r\nМария ГЕОРГИЕВА", "date": "2018.09.19", "title": "Бургас: Интензивен е трафикът в областта"}
{"url": "http://www.focus-news.net/news/2018/09/19/2568991/a1-on-makedoniya-nova-demokratsiya-obyavi-boykot-na-gratskata-darzhavna-televiziya-zaradi-teoretik-na-fashizma.html", "text": "Заради коментар на журналист от гръцката държавна телевизия ЕРТ, който нарече лидера на опозиционната „Нова Демокрация“ Кириакос Мицотакис „теоретик на фашизма“, партията обяви бойкот на телевизията и нейните членове и депутати няма да участват в информационните емисии, предава  македонският портал „А1 Он“ . \r\nОт Националния съвет за радио и телевизия на Гърция пък решиха да започнат мониторинг на всички информационни и дискусинни предавания на частните радиа и телевизии, както и на тези от обществената медия, до края на месеца. \r\nВ понеделник в информационна емисия на ЕРТ, един от журналистите, коментирайки изказването на Мицотакис в рамките на Международния панаир в Солун, заяви, че той му звучал като „теоретик на фашизма от времето на Мусолини“. \r\n„По време на изказването в събота, имаше моменти, когато си мислех, че слушам теоретикът на фашизма Серджо Панучо, който въвеждаше елементи на национализъм в Италия по времето на Мусолини“, заяви, освен другото, журналистът Сотирис Капсохас. \r\nОпозиционната „Нова Демокрация“ реагира на това чрез съобщение, озаглавено „Отказване на НД от СИРИЗЕРТ“, в което се казва, че „поради коментара на журналиста, който сравни лидера на опозицията с диктатора Мусолини“, започва бойкот на държавната телевизия. \r\n„Повече от очевидно е, че хората, които вече три години и половина управляват обществената медия, нямат ни най-малка представа за своята роля, нито за конституционната си отговорност. Затова, диалогът с тях повече няма смисъл. Всички членове и депутати на Нова Демокрация обявяват бойкот на всички честоти на ЕРТ, докато Никос Папас и неговите послушници не осъзнаят, че ЕРТ принадлежи на гръцките граждани, които плащат програмата, а не на СИРИЗА“, съобщиха от „Нова Демокрация“. \r\nВ края на юли тази година, два дни след катастрофалните пожари, които бяха главна тема в гръцките медии, СИРИЗА (Коалиция на радикалната левица)обяви бойкот на частната телевизия Skai, обвинявайки я в разпространяване на пропаганда и оттогава членове и депутати на СИРИЗА не гостуват в нейните предавания. \r\nПревод и редакция:", "date": "2018.09.19", "title": "„А1 Он“ (Македония): „Нова Демокрация“ обяви бойкот на гръцката държавна телевизия заради „теоретик на фашизма“"}
{"url": "http://www.focus-news.net/news/2018/09/19/2568992/blagoevgrad-normalno-intenzivno-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "Нормално интензивно е движението по главен път Е-79 и автомагистрала „Струма“ в областта. Това каза за  Радио „Фокус“ – Пирин  дежурният служител в Областно пътно управление-Благоевград. Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатоварено е движението в областния център. Всички светофарни уредби в града са изправни. Ремонтни дейности се извършват на улица „Марица“. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2018.09.19", "title": "Благоевград: Нормално интензивно е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/09/19/2568977/vladimir-putin-vazhnoto-v-momenta-e-novoto-vaorazhenie-i-prilagane-na-boyniya-opit-ot-siriya.html", "text": "Русия трябва бързо да се придвижи напред и да започне разработката на перспективни оръжия, заяви в сряда президентът на Русия Владимир Путин в рамките на заседанието на военно-промишлената комисия на страната, предава  агенция EA Daily . \r\n„Ключовият въпрос в нашия дневен ред е формирането на поредна перспективна държавна програма за въоръжение, а към реализацията на действащата програма – тя е за периода до 2027 година – ние пристъпихме през тази година и в нея са отчетени съвременните тенденции в развитието на модерна техника, развитието на въоръжението и военната техника по света, както и бойният опит от използването на руските оръжия в Сирийската арабска република“, заяви руският държавен глава. „В резултат, във войската трябва да постъпят най-съвременни оръжия, които по тактико-технически характеристики превъзхождат чуждестранните аналози“. \r\nСред тях, по думите на Путин, са ракетната система „Сармат“, изтребителят от пето поколение Су-57, високозащитеният танк на бойна платформа „Армата“, както и зенитно-ракетните системи С-500 и подводницата проект 677. \r\n„За нас е важно да се движим напред и още от днес да започнем да планираме разработката и производството на перспективни образци военна техника за в бъдеще, които ще определят облика на Въоръжените сили на Русия в дългосрочна перспектива“, резюмира руският президент. \r\nПревод и редакция:", "date": "2018.09.19", "title": "Владимир Путин: Важното в момента е новото въоръжение и прилагане на бойния опит от Сирия"}
{"url": "http://www.focus-news.net/news/2018/09/19/2568994/gd-granichna-politsiya-intenziven-e-trafikat-na-granitsata-s-gartsiya-sarbiya-turtsiya-i-rumaniya.html", "text": "Интензивен е трафикът на границата с Гърция, Сърбия, Турция и Румъния.Това съобщиха за  Агенция \"Фокус\"  от  Главна дирекция \"Гранична полиция\".   Информацията за трафика е към 17.00 часа. \r\nНа българо-сръбската граница на ГКПП \"Калотина трафикът\" е интензивен на изход за товарни автомобили. \r\nНа българо-гръцката граница на ГКПП \"Кулата\" трафикът е интензивен на вход и на изход за товарни автомобили. \r\nНа българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен  на изход за товарни автомобили. На останалите гранични пунктове трафикът е нормален.", "date": "2018.09.19", "title": "ГД \"Гранична полиция\": Интензивен е трафикът на границата с Гърция, Сърбия, Турция и Румъния"}
{"url": "http://www.focus-news.net/news/2018/09/19/2568996/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.19", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/19/2569001/pavel-hristov-gerb-brekzit-pokazva-che-razedinenieto-e-nay-loshata-vazmozhnost-pred-es.html", "text": "Брекзит открива множество въпроси, за които Европейският съюз (ЕС) и Обединеното кралство все още нямат ясни отговори. Важно е да си извадим поуки от възникналата ситуация, да променим начина на работа на институциите на ЕС, да преосмислим алтернативите пред нас и може би дори да се върнем към корените и изначалните ценности на обединена Европа, защото разединението е най-лошата възможност. Тази позиция народният представител от ПП ГЕРБ Павел Христов изрази на състоялата се в Дъблин конференция „Разговори за бъдещето на Европейския съюз”, съобщиха от пресцентъра на  ПП ГЕРБ – Варна . Във фокуса на форума, организиран от фондация „Ханс Зайдел”, бе именно дискусионната тема, посветена на последствията от Брекзит. \r\n„Промяна” беше най-често използваната дума в дискусиите. При обявяването на референдума във Великобритания през 2016 г. повечето от нас не допускаха, че е възможно разделение в ЕС. Днес сме изправени пред множество рискове и неясноти относно „развода” с Кралството: ще се постигне ли споразумение и какво ще е то, как ще се осъществява сътрудничеството в сферите на отбраната, търговията и финансите”, посочи Павел Христов. \r\nПо думите на варненския депутат мнозина от участниците в конференцията са изразили опасения, че евентуално възобновяване на граничните контролни пунктове между Република Ирландия и Северна Ирландия би могло да създаде пречки пред мирния процес в района. „Не липсват и тревоги, свързани с възможен ръст на контрабандата, трафика на хора, наркотици и пр. Само в рамките на 4 км има 12 преминавания на границата между Република Ирландия и Северна Ирландия. Новоизградени с еврофинансиране пътища на практика ще бъдат прекъснати, ще разделят населени места. Смята се, че по цялата граница има около 280 подобни пресечни точки. Това е сериозно предизвикателство, защото след Брекзит въпросната граница ще остане външна за ЕС”, коментира още варненският депутат. \r\nТой допълни, че Лондон е основен финансов център в Европа, поради което отделянето на Великобритания открива редица въпроси пред развитието на икономическите услуги и търговските отношения, а също и пред решаването на някои логистични проблеми. \r\n„Анализът на причините, довели до Брекзит, неминуемо изисква да се отчете и ролята на фалшивите новини и популизма, които са взели превес и са допринесли за тази развръзка. Политиците от региона откровено признават, че често едни и същи новини се интерпретират по коренно различен начин в Кралството и в Ирландия”, изтъкна Павел Христов. \r\nВ разговор с председателя на фондация „Ханс Зайдел” проф. Урсула Менле и с Мартин Хейдън, председател на ирландската партия Файн Гаел, бе обсъдена и високата цена, която малки държави като България и Република Ирландия плащат заради санкциите срещу Русия. „С колегите обаче сме категорични, че европейската солидарност и единство са най-важни в този момент. Именно около този извод се обединихме всички участници в конференцията”, заключи народният представител от ПП ГЕРБ.", "date": "2018.09.19", "title": "Павел Христов, ГЕРБ: Брекзит показва, че разединението е най-лошата възможност пред ЕС"}
{"url": "http://www.focus-news.net/news/2018/09/19/2569000/borislav-yordanov-op-tsaregrad-tarnov-halmat-trapezitsa-shte-stane-chast-ot-spektakala-zvuk-i-svetlina-no-za-tova-se-iziskva-tehnologichno-vreme.html", "text": "Рано или късно хълмът Трапезица ще стане част от спектакъла „Звук и светлина“. Това съобщи в ефира на  Радио „Фокус“ – Велико Търново  Борислав Йорданов, директор на общинската туристическа агенция „Царевград Търнов“. Идеята вече е обсъждана и се очаква в най-скоро време да започне работата по нейната реализация. „Процесът ще е доста дълъг. Не можем просто да кажем „хайде да го включим“. Разстоянията са много големи, инвестициите ще са сериозни, а и на първо място трябва да се направи точен проект на това, което искаме да направим. Но, пак казвам, има такива идеи, които в момента се обмислят“, допълни Борислав Йорданов. \r\nЛуиза ТРАНЧЕВА", "date": "2018.09.19", "title": "Борислав Йорданов, ОП „Цареград Търнов“: Хълмът Трапезица ще стане част от спектакъла „Звук и светлина“, но за това се изисква технологично време"}
{"url": "http://www.focus-news.net/news/2018/09/19/2568998/dnevno-bosnenskite-piramidi-opredelyat-turizma-na-bih-otkriti-sa-novi-misteriozni-tuneli.html", "text": "След като местността Високо с босненските пирамиди се превърна в туристическа Мека на БиХ от интригуващия проект на д-р Семира Османагич, отново се появяват и обективни признания за нейния опит и ентусиазъм, предава  хърватското електронно издание „Дневно“ . \r\nИ едно от тях е туристическо откритие на годината, според най-големият местен вестник \"Дневни аваз\". Въпреки че мнозина ще потвърдят, че наградата е дошла няколко години по-късно, никой не може да отрече влиянието на Високo върху туристическата карта на държава. \"Историята на пирамидите, тунелите и един от най-красивите археологически паркове в Югоизточна Европа, привлича туристи от цял свят\", пише на своите читатели босненски вестник, чиито журналисти са посетили 60 града и селища през последните два месеца, езера, реки, и с разговоряли с туристи, които оценяват най-доброто в даден регион. \r\nМедията пише, че след като през юли тази година фондацията \"Археологически парк: слънчевата пирамида на Босна\" закупи нов парцел в близост до парка \"Равен 2\", доброволците от петата и шестата смени откриха съществуването на конгломератни блокове. Чрез премахването на почвата и глината се откриват входовете под блоковете, водещи до изкуствено преминаване на кухини, предава медията. Един от пасажите е дълъг 60 метра и има доказателства, открити от компетентни експерти, за използването на тунели през Средновековието и античността, а сталагмитите сочат хилядолетното им съществуване. Тъй като входът към новите тунели се намира на 500 метра от тунела Равен, но на същата надморска височина, хипотезата е, че тя е същата мрежа от праисторически тунели. Това откритие значително увеличава обхвата на тези мистериозни тунели.  \r\nПирамидалната формация на д-р Семира Османагич направи първите си открия във Високо преди повече от 10 години, като от тогова досега не са спирали да провокират интереса както на широката общественост, така и на научната общност.", "date": "2018.09.19", "title": "„Дневно“: Босненските пирамиди определят туризма на БиХ, открити са нови мистериозни тунели"}
{"url": "http://www.focus-news.net/news/2018/09/19/2568997/silistra-dvama-kandidati-sa-registrirani-za-uchastie-v-chastichnite-izbori-za-kmet-na-kmetstvo-suhodol-obshtina-glavinitsa.html", "text": "Двама кандидати са регистрирани за участие в частичните избори за кмет на кметство Суходол, община Главиница. Това съобщи за  Радио „Фокус“-Шумен Венцислав Маринов, председател на  Общинска избирателна комисия-Главиницаб>. В надпревара за кметското място ще влязат Абедин Нури Рушид, издигната от ПП „ГЕРБ“, и Недрет Юсеин Алил, издигната от ПП „Движение за права и свободи“. Назначена е и секционната избирателна комисия за провеждане на частичните избори за кмет на кметство Суходол на 14 октомври, като тя е в 9-членен състав. \r\nИвелина ИВАНОВА", "date": "2018.09.19", "title": "Силистра: Двама кандидати са регистрирани за участие в частичните избори за кмет на кметство Суходол, община Главиница"}
{"url": "http://www.focus-news.net/news/2018/09/19/2568999/nimh-utre-vremeto-shte-e-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-24-i-29.html", "text": "През нощта ще е предимно ясно и почти тихо. Минималните температури ще са между 8° и 13°. \r\nУтре времето ще е слънчево с временни увеличения на облачността. Ще духа слаб до умерен вятър от изток-североизток. Максималните температури ще са между 24° и 29°. Атмосферното налягане слабо ще се понижи и ще е близко до средното за септември. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Боряна Маркова.  \r\nПо Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала. \r\nВ планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра около 20°, на 2000 метра – около 13°. \r\nВ петък времето ще се задържи предимно слънчево. Ще духа слаб източен вятър. Преобладаващите минимални температури ще бъдат между 8° и 13°, а максималните – между 24° и 29°. В събота ще преобладава слънчево време. Вятърът временно ще се ориентира от югозапад, температурите слабо ще се повишат и максималните ще бъдат между 26° и 31°. Ще се появи висока, по-късно през деня в Северозападна България – и средна облачност. През нощта срещу неделя и в неделя вятърът ще се ориентира от северозапад, в Източна България от североизток, ще се усили и с него ще нахлува хладен въздух. Облачността ще се увеличи и на места от запад на изток ще превали, повече в Североизточна България; в отделни райони ще има и гръмотевична дейност. Максималните температури ще са в широки граници - от 18°-19° в Североизточна до 27°-28° на места в Южна България.", "date": "2018.09.19", "title": "НИМХ: Утре времето ще е слънчево с временни увеличения на облачността, максималните температури ще са между 24° и 29°"}
{"url": "http://www.focus-news.net/news/2018/09/19/2569002/ministar-nikolina-angelkova-zapozna-evrokomisar-kretsu-s-podgotovkata-na-zaklyuchitelnata-konferentsiya-za-balgarskoto-predsedatelstvo-na-dunavskata-strategiya.html", "text": "Министърът на туризма Николина Ангелкова запозна еврокомисаря по регионална политика Корина Крецу с подготовката на заключителната конференция, с която ще завърши Българското председателство на Дунавската стратегия, съобщиха от пресцентъра на  Министерство на туризма . Двете разговаряха в Брюксел по време на работното посещение на министър Ангелкова. Седмият годишен форум на Дунавската стратегия ще се проведе в средата на октомври в София, с което страната ще приключи едногодишното си председателство. Основна тема на форума ще бъде значението на туризма за постигане на икономически растеж в дунавския регион. В рамките на конференцията ще има и среща на министрите с ресор туризъм на страните от Дунавския регион. \r\n\"Считаме, че културата и туризма са интегриращи фактори за териториалното сближаване и подчертаване на значението Дунавския регион\", посочи министър Ангелкова.  \r\nЦифровизацията на обектите на културното наследство на Дунавския регион създава добавена стойност за туризма.  \r\nЕврокомисар Крецу поздрави България за успехите в туризма и работата на екипа на министър Ангелкова за устойчивото развитие на сектора. Еврокомисарят информира, че за нея ще е удоволствие да бъде гост на конференцията и очаква положителни резултати с практическа насоченост, които да допринесат за устойчивия напредък на Дунавския регион. Еврокомисар Крецу отбеляза, че оценява усилията и последователните действия лично на министър Ангелкова за приоритизиране на района по поречието на р. Дунав и акцентиране върху икономическото му значение на национално и европейско ниво.", "date": "2018.09.19", "title": "Министър Николина Ангелкова запозна еврокомисар Крецу с подготовката на заключителната конференция за Българското председателство на Дунавската стратегия"}
{"url": "http://www.focus-news.net/news/2018/09/19/2569004/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 25 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.19", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/09/19/2568995/ivana-mileva-odmvr-varna-do-1600-chasa-v-grada-nyama-postradali-pri-patnotransportni-proizshestviya.html", "text": "До 16.00 часа във Варна няма пострадали при пътнотранспортни произшествия. Това каза за  Радио „Фокус“ – Варна  Ивана Милева, говорител на Областната дирекция на МВР – Варна, във връзка с проверките на полицията в рамките на ежедневния засилен контрол по пътищата в страната. Ивана Милева посочи, че в рамките на днешния ден се провежда мащабна операция EDWARD – Европейски ден без жертви на пътя.  \r\n„Целта на инициативата, която се провежда в цяла Европа, е ограничаване до минимум броя на тежките пътнотранспортни произшествия, като идеята е чрез засилена контролна дейност по спазване извикванията на Закона за движение по пътищата и повишаване степента на информираност на обществото за пътнотранспортния травматизъм да се постигнат успешно целите на тази акция – денят да остане без жертви на пътя. Това е една борба, която структурите на МВР в цялата страна водят непрекъснато. Това е приоритет в работата на МВР като цяло и мерките, които непрекъснато се предприемат, и операциите, които се осъществяват, имат за цел точно това. Идеята е чрез превенция, повишаване на информираността и контрола да се сведат до минимум тежите произшествия“, посочи Ивана Милева.  \r\nТя отбеляза, че Европейският ден без жертви на пътя е част от Европейската седмица на мобилността, която започна на 16 септември и ще продължи до 22 септември. „Тази година за България тя се провежда под мотото „Безопасни мобилни комбинации за живот“, което е свързано с идеята да се търсят алтернативни превозни средства и методи за придвижване, както и осигуряване на по-висока степен на безопасност на самото придвижване“, добави Ивана Милева. \r\nМарияна ВАЛЕНТИНОВА", "date": "2018.09.19", "title": "Ивана Милева, ОДМВР – Варна: До 16.00 часа в града няма пострадали при пътнотранспортни произшествия"}
{"url": "http://www.focus-news.net/news/2018/09/19/2569005/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за ,b>Радио „Фокус“ – Велико Търново от Областно пътно управление-Габрово. Пътните настилки са сухи. Времето е ясно. Температурата на въздуха е 23°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.19", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/09/19/2569007/smolyan-obshtinata-organizira-za-parvi-pat-sastezanie-po-duatlon-koeto-shte-se-provede-na-21-septemvri.html", "text": "Община Смолян организира за първи път състезание по Дуатлон /велосипеди и бягане/ по повод Европейската седмица на мобилността от 16 до 22 септември. Това съобщиха от пресцентъра на  Община Смолян.  Спортното събитие ще се проведе на 21 септември. Стартът ще бъде даден в 14.00 часа на паркинга между Мултифункционалната спортна площадка на стадион “Смолян”. Финалът ще бъде на стадион “Септември” в кв. \"Райково\". Организатори на събитието са Община Смолян, ОД на МВР,  РИОСВ и  РУО на МОН. Това съобщи Александър Димитров, който отговаря за спортните дейности в Общината. \r\nМаршрутът,  който трябва да преминат състезателите, е с обща дължина  4,5  километра, като са предвидени малко повече от 3, 5 километра да са велосипедни, а останалите бегови. \r\nУчастниците в спортната надпревара трябва да са над  16 –годишна възраст.  Те ще бъдат разделени в различни дивизии спрямо пол и възраст. \r\nВсички състезатели участват със собствени велосипеди, които трябва да бъдат технически изправни. Всеки участник трябва да мине през технически преглед на велосипеда си преди състезанието. Организаторите ще имат подготвен екип за тази проверка час преди старта. \r\nВсеки желаещ да се включи в състезанието трябва да подаде заявка на sport_smol@abv.bg.  Лица под 18 години могат да се запишат чрез училището, в което учат.  \r\nРегистрации се приемат до 17:00 часа на  20 септември 2018 г. \r\nСлед края на състезанието ще има  церемония по награждаването на лекоатлетическата писта на стадион “Септември”. Във всяка дивизия ще бъдат наградени първите трима с медали. Всеки участник ще получи тениска за състезанието. \r\nВсеки състезател трябва да представи медицинско свидетелство, което да му позволява участие, както и застраховка. Всеки участник, който не предостави необходимите документи ще трябва да попълни декларация, чрез която няма да има претенции към организаторите при инцидент. График на състезанието: \r\nТрасе – старт с велосипеди от паркинга на стадион “Смолян”→ ул.  \r\n“Доктор Петър Берон” по посока кв. Устово→ светофара в кв. Райково→ ул. “Коста Аврамиков”→ стадион “Септември”  \r\n(3.7 километра с велосипеди)→ две обиколки на стадиона (800 метра бягане) \r\n13:00 – 13:45 техническа проверка на велосипедите (ще се проведе на старта); \r\n14:00 – Старт от паркинга на стадион “Смолян”; \r\n14:45 – Финал на стадион “Септември” /лекоатлетическа писта/; \r\n15:00 – Церемония по награждаване. Спортно технически изисквания: \r\n– Всички участници да бъдат в спортен екип; \r\n– Всеки участник ще участва с номера, изтеглени преди старта; \r\n– Номерата се поставят на гърдите и гърба на състезателите; \r\n– Общ старт за всички възрастови групи. \r\nЗабележка: Всички спорни въпроси се решават от организационния екип на състезанието и при непредвидени ситуации може да бъдат правени промени.", "date": "2018.09.19", "title": "Смолян: Общината организира за първи път състезание по Дуатлон, което ще се проведе на 21 септември"}
{"url": "http://www.focus-news.net/news/2018/09/19/2569008/minka-salagyorova-zam-kmet-na-petrich-zavarshi-asfaltiraneto-na-edna-ot-dalgite-ulitsi-v-tsentralnata-chast-na-grada-sando-kitanov.html", "text": "Завърши асфалтирането на една от дългите улици в централната градска част на Петрич – „Сандо Китанов“. Това каза за  Радио „Фокус“-Пирин  Минка Салагьорова, зам.-кмет на Община Петрич. Тя допълни, че вече е приключено асфалтирането на улица в село Коларово и една от най-дългите улици в село Рупите – „Кирил и Методий“. Минка Салагьорова посочи, че в момента се асфалтират и 4 улици в село Първомай със средства от капиталови разходи. „Също така ние регулярно правим кърпежи на асфалтовите настилки по улиците, но в интерес смятаме, че с непрекъснатите ремонти вече настилката се е износила до такава степен, че не търпи кърпежи. Затова вече се ориентираме към цялостно асфалтиране на улици. Това обаче изисква малко повече търпение от страна на хората, защото улиците като обекти ги предвиждаме с капиталови разходи  и съответно правим цялостно обекта. Мисля, че това е най-добрата практика, за да може да имаме трайно решение на тези проблеми“, каза още тя. \r\nМинка Салагьорова добави, че са направили проверка на мостовите съоръжения в обхвата на пътната мрежа, която е собственост на Общината и засега не са констатирани неизправности в тези съоръжения. По думите й единствено е получен сигнал за едно от мостовите съоръжения близо до село Генерал Тодоров, което е елемент от железопътната линия, който е собственост на Национална компания „Железопътна инфраструктура“. \r\nНатали СТЕФАНОВА", "date": "2018.09.19", "title": "Минка Салагьорова, зам.-кмет на Петрич: Завърши асфалтирането на една от дългите улици в централната част на града – „Сандо Китанов“"}
{"url": "http://www.focus-news.net/news/2018/09/19/2569006/sarbiya-danas-zapochva-protsesat-na-sarbite-za-ubiystvoto-na-amerikanets-v-zakintos.html", "text": "В четвъртък в Гърция трябва да започне процесът срещу млади мъже от Сърбия, обвинени в убийството на 23-годишния американски турист Бакири Хендерсън  на гръцкия остров Закинтос, пише  “Сърбия данас” . Медията добавя, че процесът ще се проведе пред съд в Патри, предаде Радио „Фокус“ в рубриката „Балкански туристически часовник“. Изданието припомня, че седем сърби са обвинени за участие в убийството на американския турист в нощта на 7 срещу 8 юли, пет от които са задържани в Гърция, а двама се намират на свобода в Сърбия.  \r\nСпоред гръцкия закон процесът може да продължи до 18 месеца. \r\n„Сърбия данас“ припомня, че американският студент бе пребит до смърт в клуб „Бар код“ в Лаганас.", "date": "2018.09.19", "title": "“Сърбия данас”: Започва процесът на сърбите за убийството на американец в Закинтос"}
{"url": "http://www.focus-news.net/news/2018/09/19/2569010/glaven-komisar-hristo-terziyski-veroyatno-pri-obira-v-rozhenskiya-manastir-sa-tarseni-nyakakvi-tsenni-veshti.html", "text": "Вероятно при обира в Роженския манастир са търсени някакви ценни вещи. Това каза на брифинг главен комисар Христо Терзийски, директор на ГД “Национална полиция”, предаде репортер на  Радио “Фокус”-Пирин . “Служител на Роженския манастир директно се е обадил на полицейски служител в РУ – Сандански. Подадената информация е била за извършено престъпление на територията на манастира – нападение от няколко лица, които чрез насилствени действия са превели свещеник в безпомощно състояние и са отнели различни вещи – лична собственост и собственост на манастира”, посочи комисар Терзийски. Той допълни, че след това незабавно е сформирана група за оглед, докладвано е на наблюдаващия прокурор за извършеното престъпление. “В следствие на проведените оперативно-издирвателни действия към настоящия момент имаме задържани пет лица, като се изяснява тяхната съпричастност към извършеното престъпление. Провеждат се разпити и беседи с тях под наблюдението на наблюдаващите прокурори”, подчерта той. Комисар Терзийски заяви, че би дал много висока оценка на колегите му от Югозападна България, работили по случая, тъй като в резултат на издирвателните мероприятия и процесуално-следствени действия са установени лица, които имат съпричастност към деянието. “Все пак трябва да се съобразим и с мнението на Прокуратурата – дали събраните от нас данни и доказателства са достатъчни за повдигане на обвинение и внасяне на съответната мярка за неотклонение”, каза още той.", "date": "2018.09.19", "title": "Главен комисар Христо Терзийски: Вероятно при обира в Роженския манастир са търсени някакви ценни вещи"}
{"url": "http://www.focus-news.net/news/2018/09/19/2569011/miroslav-yanchev-kmet-na-zlatograd-za-17-ta-poredna-godina-v-grada-shte-se-provedat-delyuvite-praznitsi.html", "text": "За 17-та поредна година в Златоград ще се проведат Делювите празници, като акцентът отново ще бъде възстановката на един пазарен ден от преди 100 години. Празниците ще се проведат в дните от 21 до 23 септември. Това каза за  Радио „Фокус“ – Смолян  кметът на Златоград Мирослав Янчев. Инициативата се прави съвместно от Етнографски ареален комплекс и община Златоград. „Всяка година се опитваме да надграждаме тази възстановка. Тази година освен самодейци и жители на общината, активно се включват и туристи от цялата страна. Дрескодът разбира се е с народни носии“, поясни Янчев. Той отбеляза, че гостите на празника ще видят не само персонажи от миналото при провеждането на пазарния ден, но и нагледно ще могат да се запознаят с организацията на занаятите от едно време. \r\nНа 21 септември в Златоград са предвидени две културни мероприятия. Прожекция на филма „Магията Златоград“ с автор Симеон Идакиев и Атанас Герогриев, който ще може да се види на място в Стария град. В конферентната зала „Станислав  Сивриев“ ще има представяне на книга „Загадките на българската Веда“ с автор д-р Светлозар Попов. На 22 септември ще има спортна програма и ресторант да открито – хоремаг, който традиционно се прави в деня преди възстановката. Акцентът на празниците ще бъде на 23 септември от 10.30 в Етнографския ареален комплекс, когато ще се пресъздаде атмосферана на пазарния ден преди 100 години. Вечерта преди пазарния ден в Стария град ще има и над 40 гайдари, които ще озвучат Златоград с родопска музика, посочи Янчев. \r\nТой отбеляза, че Златоград през последните години се е утвърдил като град, който привлича много туристи. „Откакто отворихме и ГКПП „Златоград“, градът се използва като дестинация със съчетание на планина и море. От години обаче ние развиваме и културен туризъм ,който привлича и основната група туристи в това направление. Те искат да видят Златоград, искат да видят старите къщи, запазените занаяти, калдъръмените улици, автентичната гайда, която звучи в няколко заведения в Златоград“, каза още Янчев. \r\nНели ГЕРГЬОВСКА", "date": "2018.09.19", "title": "Мирослав Янчев, кмет на Златоград: За 17-та поредна година в града ще се проведат Делювите празници"}
{"url": "http://www.focus-news.net/news/2018/09/19/2569012/mvr-sluzhiteli-na-pozharnata-sluzhba-v-belovo-spasiha-stado-zhivotni-ot-vodoem.html", "text": "Пожарникари от Белово и Пазарджик, подпомогнати от жители на беловското село Момина Клисура извадиха стадо крави и телета, попаднали във воден капан, съобщиха от пресцентъра на  МВР . Сигнал за случилото се бил получен днес по обед в дежурния център на пожарната в Пазарджик. По първоначални данни, стадо животни попаднали във водите на водоем - изравнител на територията на беловското село Момина Клисура. Незабавно към мястото потеглил екип от трима огнеборци от РСПБЗН-Белово. Пристигайки, те установили, че общо 12 животни са във водите на хидросъоръжението. По това време дълбочината му била между 4-5 метра. Преди това кравите и телетата успели да напуснат местообитанието си заради неизправност на електронния пастир. Привлечени от водата заради високите температури, те се спуснали по стръмните и хлъзгави бетонни стени на изравнителя и попаднали във водата. На помощ на колегите си от Белово пристигнали и пожарникари от Пазарджик, оборудвани с лодка и въжета. Междувременно било уведомено териториалното подразделение на „Напоителни системи” за изпускане на водата за намаляване на нивото й. Двата екипа огнеборци, съвместно с местните хора започнали спасителнатаоперация. Те успели да извадят едно по едно общо 11 животни. Само едно малко теле е било открито удавило се в централната част на съоръжението.", "date": "2018.09.19", "title": "МВР: Служители на пожарната служба в Белово спасиха стадо животни от водоем"}
{"url": "http://www.focus-news.net/news/2018/09/19/2569014/oblastna-administratsiya-sliven-ministarat-na-obrazovanieto-shte-bade-na-poseshtenie-v-oblastta.html", "text": "Министърът на образованието и науката Красимир Вълчев ще бъде на двудневно посещение в Сливенска област. Това съобщиха от  Областна администрация Сливен . Той ще пристигне на 20 септември, в 17.30 часа, и ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават. Единият център ще е към СУ „Константин Константинов“, а другият – към Професионалната гимназия по механотехника. Проектът е на министерството, по идея на Регионалното управление на образованието и двете учебни заведения. В първия център ще се обучават деца на възраст от 4 до 14 години, а във втория – ученици от 8 до 12 клас от цяла Югоизточна България. \r\nНа 21 септември, от 10.00 ч. в хотел „Национал палас“ ще започне среща с директори на детски градини и училища в Сливенска област. След това министър Вълчев ще посети ОУ „Св. св. Кирил и Методий“ в кв. „Речица“, Сливен, ОУ „Н. Прокопиев“ в с. Сборище, община Твърдица, началния етап в СУ „Иван Вазов“ и СУ „Христо Ботев“ в Нова Загора.", "date": "2018.09.19", "title": "Областна администрация Сливен: Министърът на образованието ще бъде на посещение в областта"}
{"url": "http://www.focus-news.net/news/2018/09/19/2569016/blits-sarbiya-drama-v-tunis-turistite-ot-bih-ne-mogat-da-se-zavarnat-u-doma-ne-otgovaryat-na-obazhdaniyata-v-agentsiyata.html", "text": "Според електронното издание на  сръбския „Блиц“ , туристическа агенция от Сараево заразя клиентите си след края на почивката им в Тунис. Според медията става въпроса за близо 80 граждани на Босна, които няма как да се върнат в Сараево от Тунис, след като полетът им бил анулиран.  \r\nНай-големият портал на Босна и Херцеговина – „Кликс“ цитира Тамара – една от пътничките, която твърди, че полетът е анулиран без обяснение и без каквато и да е допълнителна информация, за това как босненците могат да се завърнат у по домовете си.  \r\nПорталът „Кликс“ твърди, че туристите, част от които са семейства, били отчаяни и уплашени, тъй като не знаят какво да правят, а освен това на телефоните на агенцията никой не отговаря.  \r\nПървата вечер, след анулирането на полета, част от пътниците са платили за местни хотели от 4 и 5 звезди, а тези, в които допълнително им е било предложено настаняване, не са им осигурили никакви условия. \r\nТуристите твърдят, че стаите са били мръсни, някои от тях са били без легла, а там където е имало – чаршафите са били мръсни. Порталът цитира отчаяните молби на туристите, които се обръщат за помощ към правителството в Сараево. Порталът „Кликс“, се е опитал да се свърже с агенцията, чието седалище е в Сараево.  \r\nВсе пак  им било отговорено, че персоналът на агенцията е бил заминал на колективен празник.", "date": "2018.09.19", "title": "„Блиц“ (Сърбия“): Драма в Тунис – туристите от БиХ не могат да се завърнат у дома, не отговарят на обажданията в агенцията"}
{"url": "http://www.focus-news.net/news/2018/09/19/2569015/nikolay-zahmanov-rp-sandanski-sred-zadarzhanite-za-obira-v-rozhenskiya-manastir-ima-osazhdano-litse.html", "text": "Сред задържаните за обира в Роженския манастир има осъждано лице. Това каза на брифинг Николай Захманов, районен прокурор на Сандански, предаде репортер на  Радио “Фокус”-Пирин . Той допълни, че част от лицата са криминално проявени, но няма как да бъдат съобщени техните имена и възраст. Според него, въпреки че са минали по малко от 24 часа от извършването на престъплението, органите на МВР са си свършили добре работата. Според директора на ОДМВР-Благоевград Николай Хаджиев тук не става въпрос за иманярска мафия. “Поне при нас данните, които съществуват не показват такива показатели. В конкретния случай както каза й г-н Терзийски и районния прокурор – в момента се изясняват точните причини и целта на престъплението”, отбеляза той. По думите му лицата са задържани на различни места в област Благоевград, като не са били заедно. Той уточни, че задържаните са от различни населени места, като всички са живеели на територията на Община Сандански.  \r\n“Не сме обявили за общодържавно издирване две лица, но установяваме местонахождението им. Ако това не се случи в рамките на утрешния ден, то те ще бъдат обявени за издирване по нашите правила”, каза още директорът на ОДМВР-Благоевград.", "date": "2018.09.19", "title": "Николай Захманов, РП-Сандански: Сред задържаните за обира в Роженския манастир има осъждано лице"}
{"url": "http://www.focus-news.net/news/2018/09/19/2569018/veliko-tarnovo-chetiri-dni-shte-prodalzhi-festivalat-na-zanayatite-nosht-na-samovodskata-charshiya.html", "text": "Четири дни ще продължи Фестивалът на занаятите „Нощ на Самоводската чаршия“ във Велико Търново през тази година, очакват се над 80 занаятчии. Това съобщи в предаването „Царевград Търнов – славата и величието на България“ на  Радио „Фокус“  Борислав Йорданов, директор на общинската туристическа агенция „Царевград Търнов“. Началото на Нощта на Самоводската чаршия ще е на 21 септември, а фестивалът ще се организира в рамките й. Проявите продължават до понеделник (24 септември).  \r\n„Още от първия ден ще имаме най-различни участия. Както знаете, при нас идват занаятчии от цяла България. Имаме заявки от над 80 участници, които ще представят своите занаяти на улицата и хората, които са на място, ще могат да се докоснат до тях, да пробват, а и да разгледат тази част на града. Всичко това е съчетано с най-различни концертни изяви. Ще се представят наши търновски школи на млади изпълнители. Освен това, за първа година, в програмата ще се включи и Представителния оркестър на въоръжените сили у нас. Ще се включат и Гуна Иванова, Росица Кирилова, различни фолклорни формации и танцови състави от цялата страна“, разказа още Борислав Йорданов. Всяка една от вечерите на Фестивала ще завършва с огнено шоу, а през деня ще има работилници и занимания за деца. \r\nЛуиза ТРАНЧЕВА", "date": "2018.09.19", "title": "Велико Търново: Четири дни ще продължи Фестивалът на занаятите „Нощ на Самоводската чаршия“"}
{"url": "http://www.focus-news.net/news/2018/09/19/2569017/trima-rabotnitsi-postradaha-pri-propadane-na-asansyor-v-burgas-damtn-konstatira-narusheniya-obzor.html", "text": "Трима работници пострадаха при пропадане на асансьор в сграда на фирма за стъклопакети в Бургас. Съоръжението, в което са били работниците, е паднало от 3-4 метра височина. В него е имало и стъкла, които са се счупили. Нараняванията на работниците са от счупените стъкла. И тримата са без опасност за живота, с порезни рани в краката. ДАМТН извърши незабавна проверка на авариралото съоръжение. Асансьорът е запечатан от полицията и по случая тече разследване. Първоначалният преглед на документите показва, че авариралото съоръжение представлява товарна платформа управлявана от телфер, а не товарен асансьор. По време на инспекцията е установено, че за съоръжението липсва изискуемата наложителна документация. Няма заверена проектна документация и документи, удостоверяващи извършена регистрация и технически прегледи от орган за технически надзор, каквото е изискването според нормативните уредби. Констатирано е, че е налице грубо неспазване на законоустановените изисквания за безопасна експлоатация. Държавната агенция е предприела мерки за съставянето на заповед за спиране на съоръжението и акт за установяване на административни нарушения на собственика в размер до 10 хил. лева.", "date": "2018.09.19", "title": "Трима работници пострадаха при пропадане на асансьор в Бургас-ДАМТН констатира нарушения (ОБЗОР)"}
{"url": "http://www.focus-news.net/news/2018/09/19/2569013/petima-dushi-sa-zadarzhani-za-uchastie-v-prestapna-grupa-za-nezakonna-sech-sred-tyah-sa-i-sluzhiteli-na-visoko-nivo-ot-iag-obzor.html", "text": "Установена и задържана е петчленна организирана престъпна група, която е следвала структурата и йерархията на Изпълнителна агенция по горите. Ръководител на групата е директорът на Регионалната дирекция по горите – София, който според събраните до момента данни е организирал и продажбата на дървесината. Сред задържаните е и служител на дирекция „Изпълнение на наказанията“ към Министерство на правосъдието. Наблюдаващият прокурор Ангел Кънчев уточни, че останалите ѝ членове също са длъжностни лица. Той посочи, че по делото са събрани множество доказателства за пряко участие в добиването на изключително голямо количество незаконен дървен материал. Групата е съществувала от 2014 година, като само в рамките на тази година е продала дървесина на стойност четвърт милион.  Съответните директори са извършвали множество тежки престъпления – пряко са се намесвали по констатации на други контролни органи от Изпълнителната агенция по горите, касаещи престъпната дейност на групата, изключително грубо са отстранявали конкуренцията си, както в законната, така и в незаконната част от дейността си. Събрани са доказателства и са повдигнати обвинения и за извършени умишлени палежи на имущества на хора, опитвали се да подават сигнали срещу тях, използвали са страх и принуда по отношение на местните хора, допълни още прокурор Кънчев. Групата е била въоръжена.  \r\nПри извършените претърсвания е установено, че двама от членовете са държали освен пет огнестрелни оръжия и специфични капсул-детонатори – повече от осем на брой. Иззета е и голяма сума пари. В хода на разследването е установено, че за пряката дейност групата е привличала социално слаби хора, на които е обяснявано, че вършат законна сеч. Използвали са неистински горски печати за маркировка на дървения материал или такива на уволнени служители. По думите на заместник-директорът на ГДБОП ст. комисар Стоян Темелакиев информация за престъпната дейност е постъпила през май т.г. В хода на предприетите оперативни действия са събрани данни за организираната престъпна група, както и за длъжностните лица – участници в нея, които са възприели горския фонд като бащиния и са действали без да се съобразяват с каквито и да било правила. Придобитата незаконна дървесина е реализирана на територията на Софийска област, както и на територията на Банско, в складове за продажба на дърва за огрев и фабрика за пелети и дървесина, на територията на които са открити десетки кубици незаконно придобита дървесина. „Паралелно с това са продавани и дърва за огрев на частни лица“, обясни още ст. комисар Темелакиев. \r\nЗаместник-главният прокурор Иван Гешев коментира, че това е поредният случай след създаването на Специализираната прокуратура, когато се предприемат действия по досъдебни производства за първи път в страната. По думите му делото за дървената мафия е първото по рода си в този сегмент. \r\nПредстои в утрешния ден Специализираната прокуратура да внесе искания в Специализирания съд за \"задържане под стража\" на четирима от задържаните при акцията.", "date": "2018.09.19", "title": "Петима души са задържани за участие в престъпна група за незаконна сеч – сред тях са и служители на високо ниво от ИАГ (ОБЗОР)"}
{"url": "http://www.focus-news.net/news/2018/09/19/2569003/korneliya-ninova-bsp-shte-nastoyavame-v-byudzhet-2019-g-za-aktualizirane-na-dohodite.html", "text": "Това заяви във Велико Търново лидерът на БСП Корнелия Нинова, която е в града за представянето на проекта „Визия за България“, предаде репортер на  Радио „Фокус“ – Велико Търново . \r\n„Разбира се, за доходите ще имаме специална част в бюджета с предложение за тяхното актуализиране. От години наред настояваме да се намери начин да се преизчислят старите пенсии, тъй като са много ниски. Цените хвърчат нагоре. От 1 октомври ще се вдигне и газ, и парно, и топла вода. Хората с 200-300 лева не могат да оцелеят. Така че политиката по доходите трябва да е много сериозно преосмислена от следващата година“, допълни Корнелия Нинова. Тя подчерта, че тази година проектът на опозицията за разпределение на държавните средства през 2019 година ще съответства на идеите, заложени във „Визия за България“. \"5% диференцирана ставка на ДДС за храни ще предложи БСП в своя проект за държавен бюджет за 2019 година\", каза Нинова и допълни, че в момента се обсъжда дали предложеният от оглавяваната от нея партия бюджет да включва и намалени ставки на лекарствата и бебешките храни. Нинова поясни, че се предвижда в проектобюджета на БСП да бъде включено и създаването на фонд, който да подпомага българското производство и българските предприятия. По отношение на частта \"Земеделие“, Нинова заяви, че от БСП ще предложат да се сложи таван на субсидиите, както и преразпределянето им към производството на плодове и зеленчуци. „Както знаете 10 фамилии в България получават 75% от субсидиите в земеделието и то в зърнените храни, което ощетява другите. Ние имаме плодородна земя за отглеждане на плодове и зеленчуци, а внасяме всичко отвън“, допълни Корнелия Нинова. Тя съобщи, че БСП ще има предложение и по отношение на общинските бюджети. „Средствата за общините не се бюджетират правилно от правителствата на Борисов. Приема се един бюджет, а след това с постановление на Министерски съвет се отпускат в едно решение 110 млн. лева допълнително за определени общини на ГЕРБ и ДПС“, посочи лидерът на БСП.  \r\nНадежда КРЪСТЕВА", "date": "2018.09.19", "title": "Корнелия Нинова, БСП: Ще настояваме в бюджет 2019 г. за актуализиране на доходите"}
{"url": "http://www.focus-news.net/news/2018/09/19/2569020/sofiya-trima-dushi-sred-koito-i-dete-sa-postradali-pri-katastrofata-na-okolovrastnoto-shose-kray-s-chepintsi.html", "text": "Трима души, сред които и дете, са пострадали при катастрофата на Околовръстното шосе край с. Чепинци. Това съобщи за  Агенция \"Фокус\"  говорителят на Центъра за спешна медицинска помощ - София Катя Сунгарска. Катастрофата е станала на старото околовръстно шосе в посока с. Чепинци, около бензиностанция \"Еко\". Сигналът за инцидента е получен в 17.55 часа, като са били изпратени 2 линейки. Първата е пристигнала на мястото в 18.01 – на шестата минута, а втората е пристигнала на десетата минута. При инцидента има трима пострадали – двама възрастни и едно дете. Детето е на 5 години с травма на главата и е хоспитализирано в УМБАЛСМ \"Н. И. Пирогов\". Другите двама пострадали са на 29 години – бащата на детето, който е с контузия на главата, също хоспитализиран в болничното заведение и мъж на 59 години с травма на ръката, който е отказал да бъде хоспитализиран. \r\nЦветелин ДИМИТРОВ", "date": "2018.09.19", "title": "София: Трима души, сред които и дете, са пострадали при катастрофата на Околовръстното шосе край с. Чепинци"}
{"url": "http://www.focus-news.net/news/2018/09/19/2569021/glaven-komisar-hristo-terziyski-tvarde-rano-e-da-komentiram-dali-bih-priel-posta-na-glaven-sekretar-na-mvr.html", "text": "Твърде рано е да коментирам дали бих приел поста на главен секретар на МВР. Това каза по време на брифинг главен комисар Христо Терзийски, директор на ГД “Национална полиция”, предаде репортер на  Радио “Фокус”-Пирин . По думите му първо трябва да бъде назначен министър на вътрешните работи и едва след това може да се говори за поста на главен секретар. \"Първо трябва да има министър и след това преценката е на политическото и държавното ръководство - кой ще вземе поста на главен секретар. В момента длъжността се изпълнява от зам.-главния секретар, който от днес има заповед за тази длъжност, така че министерството работи\", каза още Терзийски. Той подчерта, че в МВР има много професионалисти. \"Ние работим без значение кой е главен секретар\", коментира Терзийски.", "date": "2018.09.19", "title": "Главен комисар Христо Терзийски: Твърде рано е да коментирам дали бих приел поста на главен секретар на МВР"}
{"url": "http://www.focus-news.net/news/2018/09/19/2569019/the-new-york-times-razgovorite-za-etnichesko-razdelyane-na-kosovo-sabuzhdat-stari-balkanski-prizratsi.html", "text": "По табелките на магистралите в Косово, доминирано от етническите албанци, сръбските имена на градовете са боядисани с черна боя. Паметниците на отдавна загинали воини – сърби или албанци, зависи от това къде се намирате – са навсякъде по пътищата, често с положени край тях свежи цветя. Рядко може да се види знамето на Косово, но е обичайна сцената на развяващи се сръбски или албански знамена. Навсякъде по пътищата в тази малка страна, обект на ожесточен спор, шофьорите виждат доказателства за това колко разделени и оплетени продължават да бъдат етническите групи в Косово, 10 години, след като територията обяви независимост от Сърбия, пише Марк Сантора в материал за  The New York Times , представен без редакторска намеса. \r\nА сега все повече се говори това разделение да бъде официализирано и Косово да бъде разделено по етническите линии. Лидерите на Косово и Сърбия се надяват, че тази идея ще помири двата народа, 20 години след войната, която двете страни водиха, а освен това, че ще бъде стъпка и за двете към влизането в Европейския съюз. \r\nЗа изненада на мнозина, администрацията на Тръмп даде сигнали, че е отворена за тази концепция, независимо от това, че нова граница между Сърбия и Косово, минаваща по етническите линии, ще означава провал на десетилетната американска политика за подкрепа на мултиетническо и независимо Косово. \r\nСамото споменаване на разделянето, придружено от размяна на територии, разпали опасенията, че етническите вражди ще се появят отново в региона, където през 90-те в серия от войни бяха убити повече от 100 хиляди души, а милиони бяха принудени да напуснат домовете си. \r\n„Тази идея ще превърне Балканите в буре барут“, предупреждава отец Сава Янчич, който служи в стара църква в сърцето на Косово и който е известен с това, че е отдавнашен критик на етническото разделение. \r\nПри скорошно пътуване през Косово, което остава бедно и с огромна престъпност, чувството за обреченост, което беше преобладаващото настроение през последните години, беше заменено с напрегната нервност. \r\nВ Северно Косово, над река Ибър, няколко хиляди сърби, подпомагани от Белград, са доминиращият етнос. Районът на пракитка функционира като държава, отделна от останалата част на Косово – със своя образователна система, администрация и мобилен оператор. Що се отнася до Сърбия, 20 години, след като загуби войната за този район, тя все още смята, че Косово не съществува като държава. Наред с недоволната Сърбия, Русия и дори някои страни от Европейския съюз все още не са признали независимостта на Прищина. \r\nПо на юг, между 70 и 100 хиляди сърби живеят сред албанското мнозинство в страната с население 1 800 хиляди души. Някои от най-старите и свещени манастири на Сръбската православна църква съществуват като самотни острови в албанските градове. \r\nЕдин от тези манастири е домът на отец Сава, който не крие разочарованието си от идеята за разделяне и от това, че тя се приема на сериозно от САЩ, които оглавяваха интервенцията на НАТО през 1999 година на страната на албанците и бяха ключови при раждането на независимото Косово. \r\nСлед като Дейтънският договор от 1995 година сложи край на тригодишната война в Босна и Херцеговина, Западът прие за свой основен принцип да не допуска преначертаване на границите на Балканите по етническите линии. \r\n„Това, което се случва, е невероятно“, казва отец Сава. „Ценностите на Европа и Запада не се основават на националността“. \r\nПрезидентите на Сърбия и Косово Александър Вучич и Хашим Тачи водят преговори за разделяне и размяна на територии от повече от една година – като Белград трябва да вземе Северно Косово в замяна на Прешевската долина, която ще отиде към прищина. \r\nМиналия месец двамата лидери се появиха заедно на форум в Австрия и дадоха ясно да се разбере, че обмислят именно това. \r\n„Страните от региона, страните-членки на ЕС и другите държави по света трябва да не се противопоставят и да не се страхуват от евентуално мирно споразумение между Косово и Сърбия, дори и този договор да включва корекция на границите“, заяви Тачи. \r\nГермания и други европейски страни веднага предупредиха, че преначертаването на границите по етническите линии може да доведе до катастрофа. \r\nНезависимо, че идеята се обсъжда на най-високо ниво между двете страни, сделката не е сигурна. \r\n„Не сме близо до споразумение“, каза Вучич на сърбите по време на визита в Косово този месец. „Нямаме подкрепата на европейската общност, така че позицията на сърбите южно от Ибър е много тежка“. \r\nНо в големия завой на американската външна политика, Сърбия изглежда има най-малко мълчаливата подкрепа на САЩ да проучи идеята. \r\n„Политиката на САЩ е двете страни да работят помежду си и да постигнат споразумение, не изключваме териториални промени“, заяви съветникът по национална сигурност на Белия Дом в хода на визита в Украйна миналия месец. \r\nЗа живеещите в градовете и селата, които ще бъдат засегнати, идеята е притеснителна и увеличава вероятността за обмен на население заедно с размяната на територии. \r\nВ скорошна утрин в сръбския анклав Грачаница, намиращ се до Прищина, Бетим Ходжа, албанец на 33 години, седеше в кафана „Център“, пиейки кафе с приятел сърбин. \r\n„Няма нужда страната да се разделя“, заяви той. \r\nНа друга маса, група млади сърби заявиха, че ако границата бъде променена, скоро сърбите от южната страна на Ибър ще трябва да напуснат домовете си. \r\nСред тези, които са дълбоко притеснени, е отец Сава, чиято църква е построена през XIV век под отвесните скали на планината Проклетие, където населението е основно албанско и мюсюлманско. \r\nТой често е бил самотен глас, който се противопоставя срещу политиките, които поставят етническият произход в основата на националната идентичност. Сега, казва той, може да се подуши „мириса на барут във въздуха“ отново, след като идеята за корекция на границите набра скорост. \r\nОтпивайки коняк, отец Сава прелистваше албум със стари снимки на манастир Дечани, направени в течение на XX век. \r\nТой показва войниците на фотографиите – от армията на османската империя в началото на века, до германците и италианците по време на Втората световна война и отбелязва, че историята е дала ясни уроци по отношение на разделянето на страни по етническите линии. \r\nИ сега има италиански войници в манастира – този път част от оглавяваната от НАТО мироопазваща мисия в Косово, известна като KFOR. Отец Сава признава, че усилията за нормализация на отношенията са се провалили. „В сърцевината на проблема е това, че и в Косово, и в Сърбия има автократични правителства. \r\nПогледнато от ъгъла на Белград, намиращ се на около 380 км на север, нещата изглеждат коренно различно. \r\nСлед като дойде на власт през 2012 година, Вучич постепенно получи почти тотален контрол върху държавните институции. \r\nНезависимо от ухажванията на западните лидери, опитвайки се да се представи като държавник, който може да разреши това, което досега е било неразрешим проблем, той е задушил несъгласието у дома. \r\nИзвън пълните кафенета и пулсиращия нощен живот в Белград, в страната има атмосфера, приближаваща параноя. \r\nВ престижни ресторанти по поречието на река Дунав официални лица и опозиционни лидери, които критикуват Вучич, се оглеждат наоколо, за да видят кой седи наблизо, преди да говорят. \r\nНо когато Вучич посети Косово този месец, етническите албанци не се поколебаха да изразят антипатията си. Когато се опитал да посети сръбско село в етническа албанска част на Косово, пътят му бил блокиран от огнени барикади. \r\nВучич се опита да представи разделянето на Косово като победа - постигайки с мирни средства това, което сърбите не успяха да спечелят във война. \r\nНо отец Сава не е толкова убеден. \r\n\"KFOR има около 4000 войници тук\", каза той за мироопазващите сили. “Надявам се, че те имат резерви“. \r\nПревод и редакция:", "date": "2018.09.19", "title": "The New York Times: Разговорите за етническо разделяне на Косово събуждат стари балкански призраци"}
{"url": "http://www.focus-news.net/news/2018/09/19/2569022/volen-siderov-obedineni-patrioti-pozitsiyata-na-balgariya-e-yasna-protiv-nalaganeto-na-sanktsii-na-ungariya.html", "text": "Позицията на България е ясна: срещу налагането на санкции на Унгария. Това каза в интервю за обзора на деня на  Радио „Фокус“  „Това е България“ Волен Сидеров, лидер на Атака и председател на ПГ на „Обединени патриоти“. Той съобщи, че в телефонен разговор премиерът я е потвърдил с уточнението: на срещата на върха в Залцбург темата за Унгария отпада от дневния ред.  \r\n„Позицията на България е ясна – в подкрепа на суверенитета на отделните държави в Европейския съюз. Това е наистина нов и издигнат момент в нашата външна политика и аз мисля, че ще бъдем свидетели на исторически събития в Европа. Предстои много сериозен идеен сблъсък. Предстои преосмисляне на т. нар. ценности, които ни спускаха като някакви аксиоми, без да мислим върху тях.“ \r\nВолен Сидеров каза още, че в отговор на настроенията на европейските граждани предстои преструктуриране на алиансите в Европейския съюз. Според него ще има отстъпление на това, което се е опитвало да превърне Европа в безлична територия.", "date": "2018.09.19", "title": "Волен Сидеров, „Обединени патриоти“: Позицията на България е ясна - против налагането на санкции на Унгария"}
{"url": "http://www.focus-news.net/news/2018/09/19/2569025/premierat-boyko-borisov-ne-vizhdam-zashto-viktor-orban-go-trevozhi-che-fronteks-iska-da-go-nablyudava-ako-se-spravi-dobre-shte-poluchi-samo-aplodismenti-kakto-nashata-strana.html", "text": "Не виждам защо Виктор Орбан го тревожи, че \"Фронтекс\" иска да го наблюдава - ако се справи добре ще получи само аплодисменти, както нашата страна. Това каза премиерът Бойко  Борисов пред журналисти в Залцбург, където ще участва в неформална среща на държавните и правителствени ръководители на ЕС, предаде репортер на  Агенция „Фокус“.  Във връзка с несъгласието на Унгария европейски емисари и експерти на границата да проверяват идващите мигранти, Борисов заяви, че всеки отговаря за собствената си страна. „За мен „Фронтекс“ е повече да удостоверява спазването на правата на мигрантите, на човешките права и в същото време в докладите си да отразява коя държава си спазва задълженията към ЕС. Неслучайно отказах да подпиша споразумение за връщането на мигранти. Не за друго, аз разбирам и моята идеология в случая, че всяка една страна, която е на външна граница, трябва да се стегне, трябва да има политическа воля, да си направи своите политически инвестиции, ако има нужда да й се помогне и да ограничи до минимум нелегалната миграция. Не виждам какво го тормози, да го тревожи, че има офицери от \"Фронтекс\" да наблюдават тези процеси. Ако той се справя добре, ще предизвика аплодисменти във всички нас към Унгария, както всички казаха, че страната ни се справя перфектно\", каза Борисов.  \r\nТой обърна внимание, че евродепутатите от ГЕРБ в ЕП са се обявили против санкциите срещу Унгария и поясни, че темата е разгледана и на оперативно заседание на Министерски съвет. „На оперативното заседание се поставят точки, които да разгледат. Те нямат правна стойност. В тази част, най-накрая колегата Симеонов, колегата Каракачанов поставиха на обсъждане, ако един ден се стигне до такова решение, срещу Унгария, ние като правителство да се обявим срещу наказанието на Унгария в частта отнемане на глас“, заяви още Борисов.  \r\nПо думите му България има най-твърда политика по отношение на мигрантите. „Така че някои изказвания, някои третирания на мигрантите в недобър дух, също е недопустимо. Надявам се и Унгария и съответно ЕС да не допуснем един ден това да се случи“, заяви още Борисов.  \r\nБорисов отчете, че на неформална среща на държавните и правителствени ръководители на ЕС, ще бъде обсъдено и споразумението с Турция.  „Убеден съм, че споразумението с Турция, което ще  гледаме довечера е именно за тези, които преди две-три години, когато предлагах изнесени центрове извън територията на ЕС, го обявиха като ерес“, заяви още Борисов.", "date": "2018.09.19", "title": "Премиерът Бойко Борисов: Не виждам защо Виктор Орбан го тревожи, че \"Фронтекс\" иска да го наблюдава - ако се справи добре, ще получи само аплодисменти, както нашата страна"}
{"url": "http://www.focus-news.net/news/2018/09/19/2569009/korneliya-ninova-bsp-ne-stiga-che-upravlyavashtite-ubiha-balgarskite-proizvoditeli-a-sega-go-dokaraha-pravitelstvoto-da-se-moli-na-verigite-da-spasyat-naroda-ot-tsenata-na-hlyaba.html", "text": "Не стига, че управляващите убиха българските производители, а сега го докараха правителството на Борисов да се моли на веригите да  спасят народа от цената на хляба. Това каза лидерът на БСП Корнелия Нинова във Велико Търново, където представи проекта на левицата \"Визия за България\", предаде репортер на  Радио „Фокус“ – Велико Търново.   \"Днес имаме един много ярък пример какво значи да поставиш държавата на колене в зависимост от големите. Прочетохме, че правителството е отишло да помоли търговските вериги да не вдигат цената на хляба и да работят без печалба. Това е антипазарно, антилогично, антиевропейско. Как може една държава с целия механизъм и институции, с който разполага, да постави цялата държава на колене в молба към пет големи търговски вериги да спасят народа от глад. Това е абсурдно. Това е най-ярък пример, че няма държавност и че няма институции и всички сме поставени в подчинение на няколко големи\", каза Корнелия Нинова. \r\nПозовавайки се на социологически проучвания, Нинова отчете, че през последния един месец рязко се е увеличил процентът на българите, които очакват предсрочни избори. В тази връзка лидерът на БСП подчерта, че оглавяваната от нея партия има готовност за нови избори. По думите й целта на обсъждането на проекта „Визия за България“ е да се коментират с българските граждани проблемите в страната и да се намери тяхното решение. „Друг път тръгваме на избори с предизборна програма. Отиваме и казваме „БСП ще направи това, когато спечели избори“. Сега подходът ни е друг. Идваме с идеи и бихме искали да направим, колкото се може повече наши съграждани и сънародници съавтори на тази програма\", коментира тя и уточни, че идеята е българите да предложат и посочат проблемите и как виждат решението им. Тя подчерта, че една от основните теми, заложени в проекта „Визия са България“,  е премахване на монополите. По думите й от БСП са подготвили анализ на съществуващите монополи в Българи, на базата на който ще бъде изготвен пакет от антимонополно законодателство.  \r\nНадежда КРЪСТЕВА", "date": "2018.09.19", "title": "Корнелия Нинова, БСП: Не стига, че управляващите убиха българските производители, а сега го докараха правителството да се моли на веригите да  спасят народа от цената на хляба"}
{"url": "http://www.focus-news.net/news/2018/09/19/2569024/plovdiv-dobrovoltsite-ot-formirovanie-plovdiv-112-se-zavarnaha-ot-uspeshno-zavarsheno-obuchenie-v-turtsiya.html", "text": "С грамота и специални поздрави за успешно завършено симулационно обучение от природно бедствие се завърнаха доброволците от формирование „Пловдив 112“. Това съобщиха за  Радио „Фокус“- Пловдив  от общината. Те бяха изпратени миналата седмица от кмета Иван Тотев за турския град Гьонен. Днес той ги поздрави, за доброто представяне, а доброволците Красимир Каракашев и Атанас Даков разказаха за своите впечатления.„Ние бяхме най-мотивираните от всички участници и с това спечелихме уважението на организаторите, които ни обещаха пак да ни поканят“, заяви Красимир Каракашев. Той разказа, че обучението е било в реална градска обстановка, където за целите му организаторите са предоставили „полусрутена от земетресение“ сграда, в която отново е имало доброволци, които са играели ролята на пострадали от природното бедствие. Симулацията е била в реално време, с медицински екипи, които са извозвали хората до болниците. \r\nБългарските доброволци споделиха, че е било позволено използването на всякаква техника и методи за намиране и впоследствие изваждане на пострадалите, „затрупани“ под сградата. Специално обучени кучета също са участвали в обучението. \r\n„Радвам се, че всичко е минало добре и сте се представили както трябва“, приветства ги кметът Иван Тотев. \r\n„Спазени бяха дори изискванията и правила за намиране на живи хора до 72 часа, след бедствието, включително и с ограждане на периметъра. Нашата „спасителната акция“ продължи 4 часа и половина и приключи до разчистването на сградата“, сподели Атанас Даков. Той разказа, че на мястото е имало доброволци, които са играели ролята на притеснени роднини на пострадалите и които са питали непрекъснато кога ще извадят пострадалите. \r\nГрупа от пловдивското доброволческо формирование „Пловдив 112“ замина на обучението с финансовата подкрепа на Община Пловдив. То е организирано от доброволческо формирования на Република Турция в един от земетръсните райони на страната, където често се случва да има земетресения и срутени сгради. \r\n„Всички бяха много добре подготвени, но ние бяхме най-мотивираните“, заявиха пловдивските доброволци. „Нищо не знаехме какво ще се случи предварително, до последно криеха сценария, но се справихме“, допълниха те.", "date": "2018.09.19", "title": "Пловдив: Доброволците от формирование „Пловдив 112“ се завърнаха от успешно завършено обучение в Турция"}
{"url": "http://www.focus-news.net/news/2018/09/19/2569030/plovdiv-550-parvoklasnitsi-ot-obshtinite-karlovo-i-sopot-poluchiha-kato-podarak-moyata-parva-kniga-za-hristo-botev.html", "text": "550 първокласници от 14 учебни заведения в общините Карлово и Сопот получиха „Моята първа книга за Христо Ботев” и списание „Бърборино”. Това съобщи за  Радио „Фокус”- Пловдив  директорът на Общинска библиотека „Д-р Иван Богоров” Мирослав Колев. Инициативата „С книжка в първи клас” се осъществява за трета поредна година и е съвместна на Общинска библиотека „Д-р Иван Богоров” и младите войводи от ВМРО – Карлово. По думите на Колев, това е една успешна и ползотворна инициатива, която се реализира с подкрепата на добри хора от бизнеса и издателствата. „Моята първа книга за Христо Ботев” е подходящ подарък за децата в Годината на Ботев по повод 170-годишнината от рождението на поета-революционер Христо Ботев, смятат инициаторите. „Вярваме, че заедно можем да постигнем много и да вдъхнем на децата жажда към знанието, повече кураж и жизнерадост в ученето”, каза Мирослав Колев. \r\nЦветана ТОНЧЕВА", "date": "2018.09.19", "title": "Пловдив: 550 първокласници от общините Карлово и Сопот получиха като подарък „Моята първа книга за Христо Ботев”"}
{"url": "http://www.focus-news.net/news/2018/09/19/2569029/daniela-taseva-meditsinski-universitet-varna-filial-veliko-tarnovo-edinitsi-sa-studentite-prekasnali-obuchenieto-si-pri-nas-za-poslednite-chetiri-godini.html", "text": "Единици са прекъсналите студенти на Филиала на Медицински университет – Варна в старата столица. Това каза за  Радио „Фокус“ – Велико Търново  зам.-директорът на висшето учебно заведение Даниела Тасева. Началото на настоящата учебна година във филиала бе дадено преди броени дни. Реализираният прием е на 36 пърокурсници – 20 в специалност „Медицинска сестра“ и 16 в специалност „Акушерка“. През настоящата година ще завърши и първият випуск на ВУЗ-а, който започна обучението си преди 4 години. „Преди броени дни те започнаха преддипломния си стаж, който осъществяват в МОБАЛ „Д-р Стефан Черкезов“, ДКЦ – 1, както и онкологичния център във Велико Търново. Мога да кажа, че състава на нашите курсове се запазва. Единици са тези, които са отпаднали или са прекъснали обучението си“, коментира Даниела Тасева. Тя уточни, че причините за това са или семейни или нисък успех. \r\nЛуиза ТРАНЧЕВА", "date": "2018.09.19", "title": "Даниела Тасева, Медицински университет – Варна – Филиал – Велико Търново: Единици са студентите, прекъснали обучението си при нас за последните четири години"}
{"url": "http://www.focus-news.net/news/2018/09/19/2569023/mkd-makedoniya-vuchich-se-pohvali-ot-kitay-s-novi-investitsii-za-sarbiya-i-obyavi-poseshtenie-na-si-dzinpin-v-belgrad.html", "text": "Неколкодневната визита в Китай на делегация от Сърбия, начело с президента Александър Вучич е главна тема в сръбските медии, а особено внимание привлече потвърждението, че китайския председател Си Дзинпин ще посети Белград, което се тълкува като ясен сигнал за китайските инвеститори за бъдещи инвестиции, пише скопското електронно издание „МКД“. \r\nПосещението на разнородна и голяма политико-икономическа делегация, в която са и министрите на финансите, енергетиката, строителството и транспорта е подготвяна дълго и би трябвало, както се очаква, да доведе в Сърбия нови инвеститори и свеж капитал, както и допълнително да затвърди и придвижи започнатите проекти. \r\nПакетът договори, подписани с китайските партньори, бяха описани от Вучич в досегашните му включвания от Китай като големи икономически инжекции, които „драматично променят икономическата позиция на Сърбия“. \r\nКитайските компании присъстват в Сърбия вече от няколко години а с взаимното премахване на визите, значително се е увеличил и броят на туристите от Китай, но анализаторите имат разделени мнения за реалните ефекти от досегашните китайски инвестиции. \r\nЗа някои икономисти, досега главно това са били обвързващи с китайските компании кредити, като например, изграждането на Пупиновият мост, свързващ Земун с левия бряг на Дунав в Южен Банат. \r\nКитай досега има в Сърбия само две директни инвестиции: за 46 милиона евро бе купен губещият от години „Железара Смедерево“ с ангажимент за инвестиране на още 158 милиона евро, както и фабриката за кабели „Меи“ в Обреновац, в която са инвестирани 60 милиона евро. \r\nВ кръга на анализаторите, които призовават за търпение и постепенно проверяване на ефектите от китайските инвестиции и сръбско-китайското икономическо сътрудничество, се смята, че сегашната ситуация е позитивна и за двете страни, основавайки своите оценки с „оптимистическите изявления от двете страни, но и анализи на китайски и сръбски икономически експерти“. \r\nСърбия, според оценките на анализаторите, които следят отблизо посещението на Вучич в Китай, се намира на китайския „Нов път на коприната“ към Европа и Белград има намерение да намери своята, преди всичко, от икономическия път от Пекин до европейските пазари. \r\nПревод и редакция:", "date": "2018.09.19", "title": "„МКД“ (Македония): Вучич се похвали от Китай с нови инвестиции за Сърбия и обяви посещение на Си Дзинпин в Белград"}
{"url": "http://www.focus-news.net/news/2018/09/19/2569028/kathimerini-gartsiya-kipar-i-egipet-podpisaha-dogovor-za-gazoprovod.html", "text": "Кипър и Египет подписаха споразумение за построяване на подводен газопровод по дъното на Средиземно море до Египет, се казва в съобщение от сряда, пише  електронното издание на вестник Kathimerini . \r\nВ изявлението се посочва, че договорът е подписан от министъра на енергетиката, търговията, индустрията и туризма на Кипър Йоргос Лакоптрис и министъра на петрола на Египет Тарек ел Молла. \r\nУсловията на търговското споразумение за построяването на газопровода ще бъдат обсъдени между компаниите, участващи в проекта, обединени в консорциума Noble Energy, както и операторите на съоръжението за втечняване в Идку, Египет. \r\nЛакотрипис заяви, че договорът цели да осигури навременно и безопасно развитие, изграждане и функциониране на подводна тръба директно до Египет през ексклузивните икономически зони на двете страни. В рамките на следващите 30 дни ще бъде формиран съвместен комитет, който да надзирава проекта. \r\nГазопроводът трябва да свърже кипърското находище на природен газ Афродита със съоръжението за втечняване в Идку. \r\nПревод и редакция:", "date": "2018.09.19", "title": "Kathimerini (Гърция): Кипър и Египет подписаха договор за газопровод"}
{"url": "http://www.focus-news.net/news/2018/09/19/2569032/blyesak-bih-vse-poveche-turisticheski-noshtuvki-v-bosna-i-hertsegovina.html", "text": "Чувствителен ръст на туристически нощувки в Босна и Херцеговина е бил регистриран през 2018 г. пише сараевското издание „Блйесък“. Според него чуждите туристи са реализирали 70,3% и 20,9 % за местните. За първите 8 месеца страната е била посетена 811 660, които са реализирали 1 690 600 нощувки, което е ръст от над 13% в сравнение с миналата година, предава Радио „Фокус“ в рубриката „Балкански туристически часовник“. Сред чуждестранните туристи най-много гостувания са били направени от хървати – 12,9%, сърби са 9%, турците посетили страната са 7,4%, словенци – 5,4%, от ОАЕ са 4,8%, поляци 4,7%.  \r\nНай-продължителен престой на туристи в БиХ е бил регистриран на гости от Катар, следвани от Ирландия, Кувейт и ОАЕ.", "date": "2018.09.19", "title": "„Блйесък“ (БиХ): Все повече туристически нощувки в Босна и Херцеговина"}
{"url": "http://www.focus-news.net/news/2018/09/19/2569034/prof-ognyan-gerdzhikov-tryabva-da-se-raboti-kam-posoka-pomirenie-na-balgarskiya-narod.html", "text": "Трябва да се работи към посока помирение на българския народ. Това каза за обзорното предаване „Това е България“ на  Радио „Фокус“  проф. Огнян Герджиков, бивш председател на парламента и бивш служебен премиер. По повод  Инициативния комитет за единение, към който принадлежи и самият той, проф. Герджиков заяви, че от комитета искат да използват фигурата на президента като обединител на нацията да оглави инициативата. Той допълни, че идеята за този комитет е още преди Румен Радев да стане президент, затова не трябва да се възприема като проект на държавния глава.  \r\n„Преди година и половина получих поканата от акад. Георги Марков да се присъединя към инициативата, така че няма как бъде свързано с един подобен политически проект. Целта на това единение на нацията е в прочита на историята и да се сложи постепенно край на това рязко противопоставяне в оценката на събитията преди и след 9-ти септември, както и след 10-ти ноември. Това разделение на нацията е прекомерно рязко, за да бъде лицеприятно и да се чувстваме комфортно, когато живеем в нашата мила Родина“, коментира още той. Според проф. Огнян Герджиков острото противопоставяне е довело до нездрава атмосфера в обществото.", "date": "2018.09.19", "title": "Проф. Огнян Герджиков: Трябва да се работи към посока помирение на българския народ"}
{"url": "http://www.focus-news.net/news/2018/09/19/2569036/plovdiv-evropeyskata-sedmitsa-na-mobilnostta-startira-s-demonstratsiya-v-ais-kamenitsa.html", "text": "Ученици от 6 клас на СУ „Св. Паисий Хилендарски“ посетиха автоматичната станция за измерване на показателите, определящи качеството на атмосферния въздух в парк „Каменица” в Пловдив. Това съобщиха за  Радио „Фокус“- Пловдив  организаторите. Инициативата за провеждането на отворени врати в Автоматична измервателна станция (АИС) „Каменица“ е на РИОСВ – Пловдив и Регионалната лаборатория към Изпълнителната агенция по околна среда. Експертът от Регионалната лаборатория Донка Караджова представи апаратурата  и обясни на децата как се измерват основните показатели за чистота на атмосферния въздух – серен диоксид, азотни оксиди, озон, бензен и фини прахови частици. Тя посочи, че основни замърсители на въздуха в града е автомобилният транспорт, а през зимата – отоплението с твърди горива. Учениците обещаха, че ще посъветват родителите си по-рядко да използват личните си автомобили и ще се движат пеша или с велосипеди из града. \r\nС информационния ден в АИС „Каменица“ започна кампанията за Европейската седмица на мобилността (16 – 22 септември), която тази година преминава под мотото „Комбинирай, движи се!“.", "date": "2018.09.19", "title": "Пловдив: Европейската седмица на мобилността стартира с демонстрация в АИС „Каменица“"}
{"url": "http://www.focus-news.net/news/2018/09/19/2569033/varna-mobilen-sabiratelen-punkt-shte-priema-za-bezvazmezdno-obezvrezhdane-opasni-otpadatsi-ot-domakinstvata-v-grada.html", "text": "Мобилен събирателен пункт ще приема за безвъзмездно обезвреждане опасни отпадъци от домакинствата във Варна. Това съобщиха от пресцентъра на  Общината . В дните от 26-ти до 29-ти септември пунктът ще бъде разположен в определени точки във всеки район в града, уточниха от дирекция „Инженерна инфраструктура и благоустрояване“ към Община Варна. Видовете отпадъци, които гражданите ще могат да предават, са лекарства с изтекъл срок на годност; живачни термометри и живак; почистващи препарати, дезинфектанти, белина, препарати за растителна защита и борба с вредители, киселини, основи и реактиви; замърсени опаковки, съдържащи остатъци от опасни вещества или замърсени с опасни вещества; бои, политури и лакове, праймери и разредители за боя, терпентин, лепила.  При предходната кампания бяха събрани 4,420 кг опаковки от опасни отпадъци; 36.200кг разтворители; 33,240 кг киселини; 11,770 кг основи; 3,510 кг отпадъци, съдържащи живак; 120,560 кг бои, мастила лепила и 24,370 кг лекарства с изтекъл срок на годност. Разполагането на мобилните пунктове ще става по следния график. На  26-ти септември от 9.00 до 12.45 часа – пазар „Чаталджа“, паркинга на ул. „Цар Асен“, район „Приморски“, от 13.45 до 17.30 часа – паркинга на спирка „Марек“ до ресторант „Немо“, район „Приморски“. На 27-ми септември от 9 до 12.45 часа на пазара на ул. „Моряшка“, район „Аспарухово“, от 13.45 до 17.30 часа – площад „Лаврентий“ и ул. „Коста Тюлев“, район „Одесос“. На 28-ми септември от 9 до 12.45 часа – паркинга до газостанцията на ул. „Вяра“ срещу бл. 138, район „Младост“, от 13.45 до 17.30 часа – паркинга  до „Супермаркет 5“ срещу бл. 302, район „Вл. Варненчик“. На 29-ти септември от 9.00 часа до 14.00 часа при паркинга до сградата на Община Варна – до бариерата, в близост до бул. „Осми Приморски полк“.", "date": "2018.09.19", "title": "Варна: Мобилен събирателен пункт ще приема за безвъзмездно обезвреждане опасни отпадъци от домакинствата в града"}
{"url": "http://www.focus-news.net/news/2018/09/19/2569037/pazardzhik-osmiyat-oblasten-sabor-na-soszr-shte-se-provede-na-22-septemvri-v-mestnostta-dobra-voda.html", "text": "Осмият областен събор на Съюза на офицерите и сержантите от запаса и резерва в Пазарджик ще се проведе на 22 септември в местността „Добра вода“, съобщи за  Радио „Фокус“ – Пазарджик  подполковник Христо Христосков, секретар на Областния съвет на Съюза. Той обясни, че програмата започва в 10.00 часа с приемане на строя под звуците на химните на България и на Съюза. „Ще прозвучат приветствени слова, ще бъдат връчени награди и грамоти, имаме обещанието, че на събора ще присъства и областния управител. Очакваме представители от всички общински организации, може би над 200 души ще дойдат“, каза също Христосков. Той каза също, че след официалната част е предвидена и празнична програма. \r\nВаня НИКОЛОВА", "date": "2018.09.19", "title": "Пазарджик: Осмият областен събор на СОСЗР ще се проведе на 22 септември в местността „Добра вода“"}
{"url": "http://www.focus-news.net/news/2018/09/19/2569054/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от пресцентъра на  Главна дирекция \"Гранична полиция\".  Информацията за трафика е към 20.00 ч. \r\nНа българо-сръбската граница на ГКПП \"Калотина\" трафикът е интензивен на изход за товарни автомобили. \r\nНа българо-гръцката граница на ГКПП \"Кулата\" трафикът е интензивен на вход и на изход за товарни автомобили. \r\nНа българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен  на изход за товарни автомобили. На останалите гранични пунктове трафикът е нормален.", "date": "2018.09.19", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/09/19/2569038/the-washington-examiner-polsha-se-sblaskva-s-ruskiya-revanshizam-zapadniya-upadak-i-opasnosti-otvatre.html", "text": "Полският президент Анджей Дуда се срещна в сряда с президента на САЩ Доналд Тръмп в Белия дом. Под ръководството на Дуда, полското правителство е подложено на критики за реформата на (или отвличането, в зависимост от това кой питате) полската съдебна система. Това, заедно с нарастващите националистически настроения, все по-напрегнатите отношения с Европейския съюз и многогодишната загриженост за Русия, изиграха роля за все по-широките опасения за нова ера на авторитаризъм, пише  американското издание Washington Examiner  в материал, представен без редакторска намеса. \r\nТова може да звучи като познати проблеми на американските уши, но полската ситуация е по-сложна, отколкото биха предположили някои леки аналогии с Тръмп. Полша се бори, на живот и смърт, да запази своята идентичност - идентичност, която е европейска и неразривно католическа. За да направи това, тя трябва да избягва двойните клопки на руския реваншизъм и западния културен упадък. \r\nРуската окупация на Крим и продължаващите боеве в Украйна са възприемат със смъртоносна сериозност във Варшава. Полското недоверие към Русия, както сега, така и в миналото, обяснява желанието на Полша да укрепи военните връзки със Съединените щати. (Полша се присъедини към НАТО през 1999 г., а сътрудничеството в областта на отбраната е една от темите, разгледани днес от президентите Дуда и Тръмп.) Това обяснява и неудовлетворението на Полша от зависимостта на Европейския съюз от руската енергия, фрустрация, която президента Тръмп споделя и желанието на Полша да увеличи вноса на природен газ от САЩ. \r\nПолша има силно притегляне към Запада заради Европейския съюз, към който се присъедини през 2004 година и обещанието за просперитет и сигурност, който идва с него. Анкетите постоянно показват по-висока степен на одобрение за статута на членка на ЕС сред поляците, повече, отколкото сред всеки от своите колеги от ЕС - включително французите и германците. \r\nВ същото време, поляците са дълбоко скептични към бюрократичния поток от Брюксел. Те са видели какво е направила на нейните съседи мащабната миграция от мюсюлманския свят и искат да не повтарят подобни социални експерименти у дома. Ако Ангела Меркел и папата Франсис не одобрят това, тяхна работа. \r\nНалице е огромен натиск Полша да приеме, заедно с финансирането и икономическите ползи от ЕС, ангажиментите на ЕС за право на аборт, гей бракове и други принципи на либерализма. Поляците досега не приемат това. \r\nКаква ще бъде ползата, казват гражданите на страната, Полша да търси материална сигурност в ЕС, само, за да загуби католическата си душа и да упадне културно заради приток на неасимилируеми мигранти? \r\nКатолическите епископи на Полша говорят за опасностите от нативизма и за значението на патриотизма и опасностите от национализма. Но епископите, с някои изключения, също стават притеснително примирени с настоящата управляваща партия. Засега това служи както на политиците, така и на епископите. Но когато политическите ветрове се променят, а те винаги го правят, това може да остави църквата уязвима за обвинения в лицемерие и опортюнизъм. За една нация, чиято идентичност е толкова обвързана с католицизма, нацията, която даде на света папа Йоан Павел II, това би било бедствие. \r\nВ крайна сметка бъдещето на Полша ще зависи не само от навигирането през предизвикателствата, поставени от съседите му, но и от готовността и способността на лидерите да избягват съсредоточаването в детайлите и дребните заплахи, които могат да я застрашат отвътре. \r\nПревод и редакция:", "date": "2018.09.19", "title": "The Washington Examiner: Полша се сблъсква с руския реваншизъм, западния упадък и опасности отвътре"}
{"url": "http://www.focus-news.net/news/2018/09/19/2569057/plovdiv-deset-plovdivski-pisateli-shte-chetat-v-nch-vazrazhdane.html", "text": "Десет пловдивски писатели ще четат в НЧ „Възраждане“, съобщиха за  Радио „Фокус“- Пловдив  организаторите. Литературните четения с участието на членове на Дружеството на писателите, които се осъществяват по проекта „Писателите и Пловдив“, вече се превърнаха в традиция. Те са част от културния календар на Община Пловдив, а поредното литературно четене е организирано със съдействието на Народно читалище „Възраждане“. Събитието ще се проведе на 20 септември, от 18.00 часа в салона на читалището. Публиката ще има възможност да се срещне с 10 пловдивски автори:   Галина Вълчева, Дилиян Манолов, Иван Странджев, Красимира Алексиева, Любка Славова, Миглена Георгиева, Николай Славов, Радка Атанасова-Топалова, Таня Николова, Тильо Тилев.", "date": "2018.09.19", "title": "Пловдив: Десет пловдивски писатели ще четат в НЧ „Възраждане“"}
{"url": "http://www.focus-news.net/news/2018/09/19/2569055/pazardzhik-chetiri-zayavleniya-sa-podadeni-v-komisiyata-in-vitro-kam-obshtinskiya-savet.html", "text": "Комисията „Ин витро“ към Общинския съвет в Пазарджик ще заседава на 20 септември, съобщиха от  администрацията на Общинския съвет . Последните за тази година заявления за финансово подпомагане, които са 4 на брой, ще бъдат разгледани на това заседание, което ще се проведе от 17.00 часа в зала 1302 в сградата на Общината.", "date": "2018.09.19", "title": "Пазарджик: Четири заявления са подадени в комисията „Ин витро“ към Общинския съвет"}
{"url": "http://www.focus-news.net/news/2018/09/19/2569059/sliven-dve-sela-v-oblastta-ostavat-bez-voda-na-20-septemvri.html", "text": "Две села в областта остават без вода на 20 септември, съобщиха от „Водоснабдяване и Канализация-Сливен“. Поради извършване на авариен ремонт в  от 08. 00 ч. до 16. 00 ч. ще бъде прекъснато водоподаването в селата Червенаково и Близнец. \r\nПри възможност водоподаването ще бъде възстановено по-рано.", "date": "2018.09.19", "title": "Сливен: Две села в областта остават без вода на 20 септември"}
{"url": "http://www.focus-news.net/news/2018/09/19/2569056/ima-zadarzhani-za-napadenieto-v-rozhenskiya-manastir-obzor.html", "text": "Петима души са задържани, а други двама се издирват за нападението в Роженския манастир във вторник вечерта. Задържаните са местни хора, от Благоевградския регион. Част от тях са криминално проявени. \r\nСигналът за инцидента е бил подаден от отец Енифаний в 20.47 часа в четвърък в Районното управление в Сандански. Според съобщеното, след като неколцина влезли на територията на манастира, насилствено привели в безпомощно състояние свещенослужителя и отнели различни лични вещи и собствености на манастира. Откраднати са 11 охранителни камери от общо 20 поставени в светата обител. При влизането в манастира нападалите са завързали отеца, който е бил сам. Те са носили помощни средства за разбиване на стена. Отецът е без физически наранявания, а след като мъжете са си тръгнали се е освободил сам. Към настоящия момент информацията e, че са търсени някакви ценни вещи. Уточнява се дали става въпрос за предмети с културно-историческа стойност, златни монети или финансови средства. \r\nПрез целия ден достъпът до Роженския манастир бе ограничен заради извършване на множество процесуално-следствени действия - 3 огледа, 4 претърсвания, като в момента са събрани голям брой доказателства и ще се преценява тяхното значение, съответно - и на кого евентуално от задържаните да бъде повдигнато обвинение и за какво престъпление. Според директора на ОДМВР-Благоевград Николай Хаджиев тук не става въпрос за иманярска мафия. \r\nТова е първото посегателство в Роженския манастир от много години насам. Продължава работата за изясняване на причините и целите на извършеното престъпление.", "date": "2018.09.19", "title": "Има задържани за нападението в Роженския манастир (ОБЗОР)"}
{"url": "http://www.focus-news.net/news/2018/09/19/2569026/predsedatelyat-na-vks-razkritikuva-kachestvoto-na-zakonite-v-parlamenta-obzor.html", "text": "Депутатите приеха докладите за дейността на съдилищата за 2016 и 2017 година. Отчита се увеличение от 13,3 % на разглежданите дела от районните съдилища. Има ръст и при средната натовареност на районните съдилища в областните центрове. Докладите трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС обаче гласуването беше отложено заради отсъствието на председателя на Върховния касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства.  \r\nНа пленарното заседание на 19 септември председателят на ВКС Лозан Панов присъства на гласуването. Той посочи, че миналата седмица е получил обаждане по телефона ден преди то да се проведе и е отговорил писмено, че такава форма на общуване не е допустима. „Във вторник отново бях поканен за заседанието в сряда по телефона. Вероятно съм последният, който не е разбрал, че телефонните повиквания отдавна са заменили епистоларната форма на общуване между законодателната и съдебната власт“, заяви Панов. Той обяви, че макар да счита такива форми на общуване за неприемливи, е дошъл в парламента, за да изпълни законовите си задължения по представяне на докладите. Председателят на ВКС изрази притеснението си относно качеството на законотворчеството в парламента. Той се обърна към депутатите с призив да не лишават гражданите от достъп до правосъдие, накланяйки везната в едната посока, с последните промени в АПК. „Днес сте депутати, а утре като обикновени граждани ще трябва да живеете по правилата, които самите вие сте създали“, коментира Лозан Панов. По думите му съдиите и магистратите все по-трудно се съгласяват да участват в работни комисии на ниво Министерство на правосъдието и в Правна комисия, защото много често поканите идват в последния момент. Лозан Панов обърна внимание, че между първо и второ четене се правят промени, които променят същността на първоначалните. „Колегите казват, че мнението им не се зачита“, коментира той. Според него има много закони, където изключението за обратно действие, започва да се превръща в правило.  \r\n„По повод отношението на Лозан Панов и изказаното от него за качеството на законите в Народното събрание мисля, че това не е мястото, формата и начинът“, каза зам.-председателят на парламента Емил Христов. Той заяви, че ръководството на парламента се отнася с уважение към всички институции, спазва законите и собствения си правилник. Председателят на ПГ на ГЕРБ Цветан Цветанов призова: „Нека при гласуване на доклади да говорим за проблемите в съдебната система, а не дали Лозан Панов е уведомен по телефона“. Той посочи, че институциите трябва да имат взаимно отношение една към друга и да уважават труда си.  \r\nБиляна ИВАНОВА", "date": "2018.09.19", "title": "Председателят на ВКС разкритикува качеството на законите в парламента (ОБЗОР)"}
{"url": "http://www.focus-news.net/news/2018/09/19/2569058/varna-217-sa-svobodnite-mesta-v-yaslite-za-klasiraneto-prez-oktomvri.html", "text": "217 свободни места са обявени за целодневен прием в детските ясли във Варна за поредното класиране на 3 октомври 2018 г. Това съобщиха от дирекция „Здравеопазване“ в  Община Варна . В тази връзка електронната система за прием ще бъде затворена за редакции и регистрации на нови заявления от 1-ви октомври до 3-ти октомври включително. На 4 октомври системата ще бъде отворена за редакции и регистрации. Срокът за потвърждаване на приетите деца е до 19 октомври. След това децата ще бъдат приемани поетапно по предварително изготвен график от директора на съответната детска ясла.", "date": "2018.09.19", "title": "Варна: 217 са свободните места в яслите за класирането през октомври"}
{"url": "http://www.focus-news.net/news/2018/09/19/2569031/prezidentskiyat-ukaz-za-osvobozhdavaneto-na-mladen-marinov-e-podpisan-promenite-v-kabineta-shte-se-glasuvat-v-chetvartak-obzor.html", "text": "Държавният глава Румен Радев разписа указа за освобождаване на Младен Маринов от поста главен секретар на МВР, след като в президентството бяха внесени необходимите документи в съответствие със съгласувателната процедура.  Според президента обаче с предлагането на Младен Маринов за вътрешен министър управляващото мнозинство поема отговорност за кадрово решение, приемано критично от обществото. Той посочи, че слабостите, пропуските и скандалите в работата на МВР обосновават решението за подписване на указа. След като стана ясно, че документът е подписан, председателят на ПГ на ГЕРБ Цветан Цветанов, заяви, че разумът е надделял и генерираното като война между институциите, вече е затворена страница. Той обясни, че всички документи са постъпили в президентството още миналата седмица, сега просто кореспонденцията е повторена. Според Цветанов до напрежението около указа се е стигнало, защото след консултиране със съветниците си, президентът е заел „хард позиция“, търсейки конфронтация. „Добре е, че президентът Румен Радев е отговорил с подписване на указ, а не с излишно и вече тенденциозно бавене“, обяви председателят на ПГ на „Обединени патриоти“ Волен Сидеров. Той призова ситуацията с указа да бъде поука за в бъдеще. От БСП заявиха, че за гласуването на оставките и промените в кабинета цялата им група ще бъде в пленарна зала. \r\nПремиерът Бойко Борисов благодари и на министъра на вътрешните работи в оставка Валентин Радев за свършената работа, докато е бил на поста, но уточни, че в политиката има моменти, когато се поема политическа отговорност. Той отчете присъствието на директорите на службите за сигурност и обясни, отсъствието на главния секретар на МВР Младен Маринов от представянето на резултатите от 2-ро тримесечие на 2018 г. за тенденциите и нивата на незаконната търговия с цигари с това, че в четвъртък ще става министър на вътрешните работи.  \r\nКадровите промени в кабинета ще бъдат гласувани в пленарна зала утре. Премиерът Бойко Борисов внесе три проекторешения, по едно за всяка промяна в министерство. Така депутатите ще освободят Николай Нанков като министър на регионалното развитие и благоустройството, Ивайло Московски като министър на транспорта, информационните технологии и съобщенията и Валентин Радев като министър на вътрешните работи. На тяхно място ще бъдат гласувани Петя Аврамова - в МРРБ, Росен Желязков – в МТИТС и Младен Маринов – в МВР. Очаква се оставките на министрите и кандидатите за техни заместници да бъдат подкрепени от ГЕРБ, Атака, ВМРО и „Воля“. От НФСБ да гласуват „против“ оставките и „за“ кандидатите. БСП и ДПС ще подкрепят оставките и бъдат „против“ предложените заместници на министрите.  \r\nСлед като миналата седмица президентът не подписа указа с мотив, че не е спазена съгласувателната процедура, възникна напрежение между него и управляващите. Според ГЕРБ с бавенето на указа Радев търси поредна конфронтация с изпълнителната власт. В отговор държавният глава заяви, че в случая не става въпрос за война между институциите, а за спазване на закона. От БСП не пожелаха да се включат в задочния спор и го определиха като „агония за държавата“. Те отново настояха за оставка на цялото правителство. \r\nБиляна ИВАНОВА", "date": "2018.09.19", "title": "Президентският указ за освобождаването на Младен Маринов е подписан, промените в кабинета ще се гласуват в четвъртък (ОБЗОР)"}
{"url": "http://www.focus-news.net/news/2018/09/19/2569060/reuters-koalitsiyata-na-angela-merkel-e-v-sastoyanie-na-permanentna-kriza.html", "text": "Ненадеждният компромис за приключването на скандала около съдбата на службата за вътрешна сигурност на Германия разкри ужасяващ факт: партиите в дясно-лявата коалиция на канцлера Ангела Меркел с партньори, които не се обичат, задръстени в нефункционираща връзка, която никой от тях не може да си позволи да напусне, пише  Reuters  в коментар за последните събития в германското правителство, представен без редакторска намеса. \r\nВъв вторник коалиционните лидери искаха да сложат край на скандал, който бушува в продължение на 11 дни, като се съгласиха да заменят ръководителят на службата за вътрешна сигурност, който бе обвинен, че има симпатии към „крайно-десни“ организации и партии. \r\nРешението им, повишаването на Ханс-Георг Маасен на по-добре платена позиция в Министерството на вътрешните работи, само разпали напрежението сред избирателите на управляващите партии, чиито лидери са повече обединени от страх, отколкото от колективна цел. \r\nСкандалът, последният от поредица неуспехи, които разтърсиха управляващата коалиция, заплашва да подкпопае властта на германския управляващ елит и може да е знак за предстоящи години на политически завой, предвид това, че Германия и Европа плачат за твърдо лидерство. \r\nАнкетите показват, че Блокът (ХДС/ХСС) на Меркел и младшия коалиционен партньор, Германската социалдемократическа партия (ГСДП) ще загубят гласове за сметка на дясната „Алтернатива за Германия“ и „Зелените“, когато се проведат следващите избори. \r\nТова принуждава лидерите им да се вкопчат в странната ляво-дясна „голяма коалиция“, докато Меркел прослужи четвъртия и, вероятно, последен мандат като канцлер. \r\n„Голямата коалиция е като мъртъв брак, в който съпрузите имат прекалено много преплетени активи, за да могат да се разделят без големи загуби“, смята Йозеф Йофе, редактор в ежеседмичника Die Zeit. \r\n„Те ще бъдат пометени в евентуални предсрочни избори. Но и не могат да привлекат още послушни партньори сред четирите опозиционни партии“, добавя той. \r\nСкандалът „Маасен“ идва само два месеца, след като Меркел сложи край на болезнения си спор със своите баварски съюзници от ХСС по въпросите на миграцията – проблем, който идва от решението й през 2015 година да отвори границите на Германия за бежанците и мигрантите от мюсюлманските страни. \r\nГСДП искаше Маасен да бъде отстранен, след като постави под въпрос автентичността на видео-клипа, който показа как десни демонстранти преследват мигранти в източногерманския град Кемниц. \r\nНо министърът на вътрешните работи Хорст Зеехофер, лидер на ХСС, сестринската партия на ХДС, застана зад Маасен. \r\nКато го повиши на поста генерален секретар на Вътрепното министерство, Зеехофер намери решение, което задоволи искането на ГСДП за отстраняването на Маасен, но остави коалицията да изглежда зле. \r\n\"Единственото нещо, което все още е велико в тази коалиция, е абсолютната решимост да продължи да се преобръща\", пише вестникът Bild в редакцията във вторник. \r\nПревод и редакция:", "date": "2018.09.19", "title": "Reuters: Коалицията на Ангела Меркел е в състояние на „перманентна криза“"}
{"url": "http://www.focus-news.net/news/2018/09/19/2569061/shumen-vavezhdat-promyana-v-dvizhenieto-zaradi-kastrene-na-darveta.html", "text": "За времето от 8.00 до 16.30 часа на 20 и 21 септември временно се затваря за движение ул. „Цар Освободител“ в участъка от ул. „Климент Охридски“ до кръстовището с ул. „Панайот Волов“. Това съобщиха от пресцентъра на  Община Шумен . За същия период от време от 8.00 до 16.30 ч. в четвъртък и петък временно ще бъде затворено за движение и кръстовището  на ул. „Пенчо Славейков“ с ул. „Цар Иван Александър“. Промяната в организацията на движение се налага заради планирано подрязване на клоните на дървета в тези райони на града. Временната промяна в организацията на движението ще бъде обозначена с необходимата вертикална сигнализация.", "date": "2018.09.19", "title": "Шумен: Въвеждат промяна в движението заради кастрене на дървета"}
{"url": "http://www.focus-news.net/news/2018/09/19/2569063/zam-kmetat-na-karlovo-anton-minev-po-golyamata-chast-ot-deynostite-v-investitsionnata-programa-na-obshtinata-kasaeshti-uchilishtata-i-detskite-gradini-sa-priklyuchili.html", "text": "По-голямата част от дейностите в инвестиционната програма на община Карлово, касаещи училищата и детските градини, са приключили. Това съобщи за  Радио „Фокус”- Пловдив  зам.-кметът на общината Антон Минев. Дейностите бяха свързани с направата на нови спортни и детски площадки в училищата на територията но общината. „Остана единствено да се довърши многофункционалната спортна зала на в СУ „Васил Левски”. Срокът е до края на месец октомври”, каза Минев. Той добави още нещо, което е ново за тази година. За първи път от 1989 година насам се строи нов корпус на детска градина в село Розино. Това е също по инвестиционната програма на общината. Градината за първи път отвори врати на 17 септември. „В новата сграда децата и персонала имат прекрасни условия”, добави Антон Минев. \r\nС бюджетни средства е изграден и чисто нов кухненски блок в ЦДГ „Зорница” в Карлово. Кухнята там не е била ремонтирана повече от 30 години. \r\nЦветана ТОНЧЕВА", "date": "2018.09.19", "title": "Зам.-кметът на Карлово Антон Минев: По-голямата част от дейностите в инвестиционната програма на общината, касаещи училищата и детските градини, са приключили"}
{"url": "http://www.focus-news.net/news/2018/09/19/2569062/pazardzhik-prioritetno-shte-se-remontira-parvoklasniyat-pat-sofiya-pazardzhik-plovdiv.html", "text": "Извършват се регулярни огледи  на републиканските пътища в област Пазарджик и се прави оценка на всеки един участък. Това каза за  Радио „Фокус“-Пазарджик  инженер Димитрия Кафеджиева от Областно пътно управление-Пазарджик. Тя каза, че приоритет на  Областно пътно управление-Пазарджик е изпълняването в най-кратки срокове на ремонтните дейности по участъците с най-висока интензивност на движението, като това са основно  АМ „Тракия“ и първокласният път София –Пазарджик- Пловдив.  “Когато евентуално възникнат някакви аварийни ситуации, като свличане на скални маси, ние ги отстраняваме в рамките на 24 часа“, каза Кафеджиева и допълни, че след констатираните огледи през първото полугодие в републиканската пътна мрежа на територията на Пазарджик са предприети мерки за осигуряване на пътната безопасност, като приоритет са отворилите се дупки след зимния сезон и запълването им, отстраняване на деформации и пукнатини по платната, както и почистването на храсти за осигуряване на необходимата видимост, добави Кафеджиева и уточни, че вече са премахнати и причините за аквапланинга , който се беше появил на магистралата в участъка от нея при Церово. \r\nРадослава МУРДЖЕВА", "date": "2018.09.19", "title": "Пазарджик: Приоритетно ще се ремонтира първокласният път София –Пазарджик- Пловдив"}
{"url": "http://www.focus-news.net/news/2018/09/19/2569066/alsat-m-makedoniya-ali-ahmeti-e-uveren-v-evropeyskata-podkrepa-za-referenduma-za-imeto.html", "text": "Евродепутатите, които в сряда са били на посещение в Скопие, са уверили лидера на Демократичен съюз за интеграция (ДСИ) Али Ахмети, че остават ангажирани с развитието на демокрацията и успеха на предстоящия референдум за името в Македония, предава излъчващият на албански език скопски телевизионен канал  „Алсат-М“ . \r\n„Всички евродепутати поискаха нашата страна да направи успешна стъпка в тези важни исторически за нея моменти, за да имаме успешен референдум и нашата държава да се присъедини към ЕС и НАТО, да се установи мир в Западните Балкани, както и демокрация, добри отношения и междуетническо разбирателство“, заяви Ахмети. \r\nЕвродепутатът Кнут Флекенщайн смята, че референдумът е шанс, който не трябва да се изпуска. „Всички знаем, че това е прозорец на възможности, който няма да идва често. Това няма никаква връзка с това кой е на власт тук или в Гърция. Надявам се, че ще си сътрудничим по пътя към ЕС и ви очакваме колкото се може по-скоро в нашия клуб“, заяви той.  Йонислав Дочев", "date": "2018.09.19", "title": "„Алсат-М“ (Македония): Али Ахмети е уверен в европейската подкрепа за референдума за името"}
{"url": "http://www.focus-news.net/news/2018/09/19/2569035/balgariya-izgotvya-pozitsiya-protiv-sanktsiite-sreshtu-ungariya-obzor.html", "text": "България ще изготви позиция, че не подкрепя санкциите на ЕС спрямо Унгария. Предложението за това е било внесено на оперативното заседание на Министерски съвет съвместно от вицепремиера Валери Симеонов, министри от квотата на „Обединени патриоти“ и министърът на околната среда и водите Нено Димов и е било прието с пълно единодушие от кабинета. Решението обяви вицепремиерът и министър на отбраната Красимир Каракачанов, който подчерта, че наказателната процедура срещу Унгария е абсолютно тенденциозна и по идеологически причини, а при гласуването й не е отчетен нито напредъкът по някои от критиките срещу нея, нито гласовете „въздържал се“. „Ние смятаме, че това е нарушение на суверенитета на равноправна страна членка на ЕС“, заяви Каракачанов. По думите му точното определение на това, което се случва с Унгария и опитите подобни решения да бъдат наложени спрямо Полша е „репресивна мярка“. „Въвеждаме репресивна мярка срещу една държава, която групи от либерални политици обвиняват, че се управлявала авторитарно. 70% от населението гласува за Орбан. Инвестициите в Унгария са най-високите в Европа. Това илюстрира неверността на подобни твърдения“, коментира Каракачанов. „Днес е Унгария, утре това се готви за Полша, един ден може да е България. Държавите в Централна и Източна Европа трябва да бъдат солидарни – да се подпомагат, тъй като имат общи проблеми“, заяви той, като припомни, че Унгария е първата страна, която категорично е изразила несъгласие с политиката по отношение на нелегалните мигранти. „Аз не изключвам този опит за наказание срещу Унгария да е следствие на тази твърда политика“, каза още вицепремиерът. \r\nЗаместник министър-председателят по икономическа и демографска политика Валери Симеонов заяви от своя страна, че не можем да бъдем съпричастни с опитите чрез обществено мнение да бъдат налагани санкции, на която и да е било държава в ЕС, защото утре тази държава може да е България. Той също посочи, че спрямо Унгария се извършва репресивна акция, която не почива на аргументи и не отчита готовността й да се работи по критиките. Симеонов изрази убеждението си, че неолибералният състав на ЕП към настоящия момент ще бъде сериозно променен в посока участие на много по-широк спектър от патриотични и националистически партии на следващите избори. „Така че да гласуваме или да подкрепим едно такова решение, или пък да замълчим, не изразявайки позиция, по никакъв начин не подпомага на бъдещото развитие на една Европа на нациите“, каза още вицепремиерът. \r\nМинистърът на околната среда и водите Нено Димов обърна внимание, че страните от Централна и Източна Европа имат сходни проблеми и всяка от тях по отделно е сходна мишена, но заедно биха могли да отстояват интересите си. Димов коментира, че решението на ЕП за санкциите срещу Унгария е ярка проява на консервативно-либералния разлом и „стартът на кампанията в новата координатна система“. Той припомни, че веднага след като Полша започна процедура срещу така наречената директива срещу големите горивни инсталации и промените, които бяха направени, България беше първата страна, която я подкрепи и се присъедини към съдебния процес. „С Унгария имаме съвместни инициативи, с Румъния имаме съвместни инициативи. Това е начинът ние да отстояваме интересите си в рамките на голямото европейско семейство“, допълни министър Димов  „Фокус“ припомня, че  на 12 септември Европейският парламент одобри доклад, който отчита „постоянна заплаха за върховенството на закона в Унгария“ и може да задейства наказателна процедура срещу страната по чл. 7 от договора за ЕС за лишаването й от права на глас в ЕС. „За“ документа гласуваха 448 евродепутати, 197 бяха „против“, а 48 се въздържаха. След решението на ЕП Унгария обяви, че обмисля правни действия срещу него, а Полша и Чехия заявиха, че ще блокират всякакви опити Будапеща да бъде лишена от глас в ЕС. Процедурата по чл. 7 бе задействана за пръв път в края на 2017 г. срещу Полша. \r\nВесела АЛЕКСАНДРОВА", "date": "2018.09.19", "title": "България изготвя позиция против санкциите срещу Унгария (ОБЗОР)"}
{"url": "http://www.focus-news.net/news/2018/09/19/2569068/kathimerini-v-moskva-se-otbelyazvat-190-godini-ot-nachaloto-na-gratsko-ruskata-diplomatsiya.html", "text": "Изложение на архивни материали относно външната политика на Руската империя е било открито в сряда в Москва от министъра на външните работи на Русия Сергей Лавров и посланикът на Гърция Андреас Фриганас по случай 190-годишнината от установяването на дипломатически отношения между Гърция и Русия, предава електронното издание на гръцкия вестник  Kathimerini . \r\nИзложението се представя от руското външно министерство. \r\nВ съобщение в социалната мрежа „Туитър“ руското посолство в Атина заяви, че това е „годината на гръцко-руските отношения“.  Йонислав Дочев", "date": "2018.09.19", "title": "Kathimerini: В Москва се отбелязват 190 години от началото на гръцко-руската дипломация"}
{"url": "http://www.focus-news.net/news/2018/09/19/2569067/redzhep-tayip-erdogan-otnosheniyata-mezhdu-turtsiya-i-sasht-shte-stanat-po-silni-chrez-investitsii-i-targoviya.html", "text": "Отношенията между САЩ и Турция ще станат по-силни чрез инвестиции и търговия, е заявил турският президент Реджеп Тайип Ердоган в сряда в реч към представителите на американски компании, развиващи бизнес в Турция, предава  Reuters . \r\n„Аз вярвам, че стратегическото ни партньорство със САЩ ще укрепне още повече чрез инвестициите и търговията, независимо от всички добри и лоши моменти“, е заявил Ердоган, според текста на речта му, до която Reuters е получил достъп. Събитието е било закрито за медиите. \r\nЕрдоган е казал и че Турция ще продължи да предприема всяка нужна мярка, така че бизнесите да не пострадат от търговските мерки и че не би компрометирала принципите на свободния пазар. \r\n„Ние насърчаваме света на бизнеса да си сътрудничи още повече, докато в същото време търсим начини да разрешим проблемите си чрез дипломация“, е добавил той. \r\n„Никога не бихме искали вие да бъдете негативно повлияни или вашите проекти да бъдат възпрепятствани заради проблемите, които имаме с настоящото американско правителство. Ще продължим да предприемаме нужните стъпки“, е заявил още Ердоган.  Йонислав Дочев", "date": "2018.09.19", "title": "Реджеп Тайип Ердоган: Отношенията между Турция и САЩ ще станат по-силни чрез инвестиции и търговия"}
{"url": "http://www.focus-news.net/news/2018/09/19/2569064/mayk-pompeo-denuklearizatsiyata-na-severna-koreya-tryabva-da-bade-zavarshena-do-yanuari-2021-godina.html", "text": "Държавният секретар на САЩ Майк Помпео приветства „важните ангажименти“ направени от Пхенян по време на междукорейската среща на върха в сряда, добавяйки че Вашингтон е готов да се „ангажира незабавно с преговорите“, за да постигне денуклеаризацията на Северна Корея „до януари 2021 година“, предава  AFP . \r\nВ изявление, Помпео заяви че е говорил със своя севернокорейски колега в сряда сутрин и го е поканил за среща в Ню Йорк през следващата седмица в кулоарите на Общото събрание на ООН.  Йонислав Дочев", "date": "2018.09.19", "title": "Майк Помпео: Денуклеаризацията на Северна Корея трябва да бъде завършена до януари 2021 година"}
{"url": "http://www.focus-news.net/news/2018/09/19/2569069/ria-novosti-bashar-asad-e-izpratil-telegrama-na-vladimir-putin-vav-vrazka-sas-svalyaneto-na-ruskiya-samolet-il-20.html", "text": "Президентът на Сирия Башар Асад е изпратил телеграма на руския си колега Владимир Путин във връзка със свалянето на военния самолет Ил-20, предава  РИА Новости , като се позовава на информация на агенция „SANA“. \r\nСирийският държавен глава е изразил своите съболезнования за свалянето на руския самолет. \r\nТой е отбелязал, че инцидентът е станал в резултат на арогантността на Израел. \r\nВ същото време Асад е подчертал, че трагедията не трябва да попречи на борбата на Русия и Сирия срещу тероризма.  Йонислав Дочев", "date": "2018.09.19", "title": "РИА Новости: Башар Асад е изпратил телеграма на Владимир Путин във връзка със свалянето на руския самолет Ил-20"}
{"url": "http://www.focus-news.net/news/2018/09/19/2569072/reuters-spored-zhan-klod-yunker-sporazumenieto-za-brekzit-e-vse-oshte-tvarde-dalech.html", "text": "Председателят на Европейската комисия Жан-Клюд Юнкер заяви в сряда, че споразумението за Брекзит с Великобритания е все още „твърде далеч“, предава  Reuters . \r\nЮнкер е бил запитан, по време на пристигането си в Залцбург за неформалната среща на върха с британския премиер Тереза Мей, за това колко близо са двете страни до постигането на споразумение. \r\nСпоред представители и от двете страни, голяма част от споразумението за излизане е завършено, но все още остават сериозни различия около търговските условия и ирландската граница, за която представителите на Европейския съюз твърдят, че все още може да доведе до провала на разговорите.  Йонислав Дочев", "date": "2018.09.19", "title": "Reuters: Според Жан-Клод Юнкер споразумението за Брекзит е все още „твърде далеч“"}
{"url": "http://www.focus-news.net/news/2018/09/19/2569071/sputnik-izraelska-delegatsiya-shte-patuva-do-moskva-za-da-spodeli-informatsiya-otnosno-svalyaneto-na-ruskiya-samolet-il-20.html", "text": "Израелска военна делегация, водена от командира на Военновъздушните сили на страната, ще пътува до Москва, за да сподели информация относно свалянето на руския военен самолет Ил-20, предава  Sputnik . \r\nИзраелската делегация, водена от командир генерал-майор Амикам Норкин, ще отпътува за руската столица на 20 септември с информация за свалянето на руския самолет Ил-20 до сирийското крайбрежие, което отне живота на 15 души, обявиха от пресслужбата на Израелските сили за сигурност в сряда. \r\n„Командирът на ВВС и придружаващите го официални лица ще представят картина на това, което се е случило, във всичките ѝ аспекти, включително… генералните изводи на разследването, извършено от Израелските сили за сигурност“, се казва в съобщението на пресслужбата.  Йонислав Дочев", "date": "2018.09.19", "title": "Sputnik: Израелска делегация ще пътува до Москва, за да сподели информация относно свалянето на руския самолет Ил-20"}
{"url": "http://www.focus-news.net/news/2018/09/19/2569070/reuters-angela-merkel-se-nadyava-na-pochtitelen-brekzit-i-blizki-otnosheniya-s-velikobritaniya.html", "text": "Канцлерът на Германия Ангела Меркел в сряда призова за приятелско отношение и уважение в преговорите между Великобритания и Европейския съюз, търсейки близки отношения след Брекзит, предава  Reuters . \r\n„Надявам се, че ще имаме напускане в една добра атмосфера, със страхотно уважение един за друг и че в определени области тясното сътрудничество ще бъде възможно, предимно в областта на сигурността – вътрешната, но също така и международната сигурност“, заяви Меркел пред журналисти, след пристигането си за неформалната среща на върха в Залцбург.   Йонислав Дочев", "date": "2018.09.19", "title": "Reuters: Ангела Меркел се надява на почтителен Брекзит и близки отношения с Великобритания"}
{"url": "http://www.focus-news.net/news/2018/09/19/2569065/afp-hizbula-shte-ostane-v-siriya-do-vtoro-narezhdane-zayavi-liderat-na-grupirovkata.html", "text": "„Хизбула“ ще остане в Сирия „до второ нареждане“, заяви в сряда лидерът на ливанската групировка Хасан Насрала в телевизионно обръщение, предава  AFP . \r\n„Ще останем там дори след споразумението за Идлиб“, заяви той, визирайки сделката между Русия и Турция за предотвратяване на сирийска офанзива върху управляваната от бунтовници провинция.  Йонислав Дочев", "date": "2018.09.19", "title": "AFP: „Хизбула“ ще остане в Сирия „до второ нареждане“, заяви лидерът на групировката"}
