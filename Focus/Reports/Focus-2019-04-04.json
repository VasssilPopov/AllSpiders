{"url": "http://www.focus-news.net/news/2019/04/04/2642991/sport-ivelin-popov-vkara-na-loko-moskva.html", "text": "Ивелин Попов се отличи с гол от дузпа за Ростов. Българинът се разписа за 2:2 срещу Локомотив Москва в първи полуфинал за Купата на Русия. Попето игра цял мач и бе точен от дузпа в 83-ата минута. Другото попадение бе дело на Роман Ерьоменко (50). За домакините от Локо Москва вкараха Анатоли Миранчук (68) и Едер (85). Предстои реванш, който ще определи финалиста. В другата полуфинална двойка Урал с Николай Димитров взе аванс с 1:0 у дома над Арсенал Тула. Хичо игра 76 минути, а за гостите от Тула на резервната скамейка остана българинът Георги Костадинов. \r\nВенцислав ДРАГОМАНОВ", "date": "2019.04.04", "title": "Спорт: Ивелин Попов вкара на Локо Москва"}
{"url": "http://www.focus-news.net/news/2019/04/04/2642992/shumen-nad-100-detsa-ot-dg-izvorche-se-vklyuchiha-v-gorski-praznik-v-grada.html", "text": "Над 100 деца от ДГ „Изворче“ се включиха днес в горския празник организиран от служители на СИДП, ДГС-Шумен, ПП „Шуменско плато“, РДГ-Шумен и ШУ „Епископ Константин Преславски“. Това съобщиха от  Севериозточното държавно предприятие . По време на занимателния час малчуганите се учиха да разпознават иглолистните и широколистните дървета, както и най-често срещаните в българските гори животни. Най-интересно за всички обаче се оказа залесяването в двора на детското заведение. Инж. Красимир Христов обясни на малчуганите как трябва да се постави дръвчето, за да расте право и защо трябва да се полива често, докато се прихване. Децата обещаха да се грижат за фиданките, докато станат големи дървета. Проявите по повод Седмицата на гората в Шумен продължават. Два декара с топола залесиха служители на ДГС-Шумен и студенти от специалност „Екология и растителна защита“ с ръководител д-р Мария Касчиева. Акцията се проведе в землището на квартал Мътница, като след края на залесяването горските почистиха района на село Овчарово от битовите отпадъци разпилени в околността. През следващата седмица, по молба на Дария Георгиева, в Приюта за животни в Шумен ще бъдат залесени 20 широколистни фиданки, за да може района да стане по-приветлив и върху огражденията с кученцата да бъде сенчесто през лятото. Горското училище ще продължи да работи и след 7 април, когато приключва официално Седмицата на гората. Педагозите са подготвили още много занимания за децата от област Шумен.", "date": "2019.04.04", "title": "Шумен: Над 100 деца от ДГ „Изворче“ се включиха в горски празник в града"}
{"url": "http://www.focus-news.net/news/2019/04/04/2642994/d-r-moni-turnaliev-alergolog-zachestyavat-sluchaite-na-polenovi-alergii-zaradi-tsaftezha-na-darvetata.html", "text": "През последните дни случаите на поленови алергии в Смолян зачестяват. Това каза за  Радио „Фокус“ – Смолян  алергологът д-р Мони Турналиев. Пролетта тази година е суха, не вали дъжд, ветровито е и вече има голям цъфтеж на дрян, бреза, леска, което води и до зачестили оплакванията от поленови алергии, поясни той. По думите му, най-уязвими от полените и цъфтежа са хората на възраст от 15 до 40 – 50 години. Над 50 години полинозата обикновено утихва и се усеща по-слабо, но младите хора имат голям проблем в пролетния сезон, категоричен е д-р Турналиев. Той отбеляза, че в този сезон се обострят хроничните бронхити заради температурните разлики – сутрин е студено, на обяд е топло. „Има запрашеност, защото през зимата улиците са опесъчвани, което не е правилно, тъй като трябва да се третират с химикали. Това води до механично замърсяване от фини прахови частици. В Смолянска област хората масово се отопляват с твърдо гориво и това също оказва вредно въздействие върху дихателната система. Важно е да се знае, че атмосферното налягане пада през пролетта и има по-висока склонност към мъгли, пушекът стои в ниските частни на жилищните райони и това замърсява въздуха допълнително. Всички тези фактори влияят допълнително на хората с хронични бронхити, астма, с хронична обструкция на белодробна болест и всички те страдат в пролетните сезон, който е тежък за хора с проблеми с дихателната система“, обясни д-р Турналиев. \r\nВсички хора, страдащи от алергии, трябва да провеждат лечение назначено от алерголог, да се наблюдават и да не се самолекуват, подчерта специалистът. Той уточни, че не трябва да се пият антибиотици, тъй като при започване на кашлицата, голяма част от тях веднага вземат антибиотик, което е абсолютно недопустимо, тъй като алергията не се лекува с антибиотик. „Някои лекари правят грешка и също изписват антибиотик, въпреки че хората нямат температура и други признаци за инфекции. Това е неправилно поведение. Трябва да се прецени точно какъв е проблемът. Хората с доказана полиноза, в сухите и ветровити дни трябва да стоят на затворени прозорци и врати в къщи, но не и на климатици. Полинозата обаче засяга икономически активната възраст това е трудно осъществимо и проблемът става по-тежък“, посочи д-р Турналиев. \r\nТой допълни, че това състояние се лекува с алерген. Специалистите масово предупреждават, че е добре хората да се тестуват през ноември и декември, за да се установи, кои са подходящи за лечение с алерген, защото се оказва, че не на всички може да се прилага такова лечение, а само на 20 – 30 % от хората с полиноза. „То е много ефективно и добро, но повечето хора не правят тестване и 2-3 месеца през пролетта имат проблеми. Има различни терапии, които се прилагат след като си уточнят алергените. Може да се лекува с имунотерапия, има и препарати, които се вземат под формата на капки, но всичко трябва да се уточни и консултира с алерголог и да не се прибягва до самолечение“, каза още д-р Турналиев. \r\nНели ГЕРГЬОВСКА", "date": "2019.04.04", "title": "Д-р Мони Турналиев, алерголог: Зачестяват случаите на поленови алергии заради цъфтежа на дърветата"}
{"url": "http://www.focus-news.net/news/2019/04/04/2643019/afp-tramp-sasht-i-kitay-sa-mnogo-blizo-do-targovsko-sporazumenie.html", "text": "Президентът Доналд Тръмп заяви, че САЩ и Китай постигат бърз напредък към споразумение за прекратяване на търговската им война, предава  AFP . \r\n„Много сме близо до сключване на споразумение“, каза той преди срещата в Белия дом с китайския търговски представител Лиу Хе. „Напредъкът се постига с много бързи темпове“. Превод и редакция : Калоян Пенков", "date": "2019.04.04", "title": "AFP: Тръмп: САЩ и Китай са „много близо“ до търговско споразумение"}
{"url": "http://www.focus-news.net/news/2019/04/04/2642988/smolyan-direktorat-na-tp-dgs-smolyan-inzh-stanko-deliyanchev-poluchi-priza-lesovad-na-godina-za-oblastta.html", "text": "Южноцентрално държавно предприятие – Смолян съвместно с Регионална Дирекция по Горите – Смолян проведоха регионално честване на Седмица на гората – 2019 г. Това съобщиха от  ЮЦДП – Смолян . Мотото на събитието тази година е „140 години история и традиции в грижата за бъдещето на гората!“. По време на събитието, на площада в село Хасовица бяха връчени традиционните награди и приза „Лесовъд на годината“ за област Смолян, с който тази година бе удостоен инж. Станко Делиянчев – Директор на ТП ДГС „Смолян“. Негови подгласници са инж. Съби Димитров – Директор на ТП ДГС „Златоград“ и инж. Кръстю Узунов – Директор на ТП ДГС „Славейно“. Наградите бяха връчени от инж. Ивайло Исаев – Зам. Директор на ЮЦДП – Смолян. След тържествената част, участниците – представители на партньорски институции и организации от област Смолян взеха участие в залесяване на горски площи, освободени в резултат на възникнал преди 3 години пожар в района на селото.", "date": "2019.04.04", "title": "Смолян: Директорът на ТП ДГС „Смолян“ инж. Станко Делиянчев получи приза „Лесовъд на година“ за областта"}
{"url": "http://www.focus-news.net/news/2019/04/04/2642995/pernik-s-praznichna-tseremoniya-be-otkrita-novata-zala-v-chitalishteto-v-grad-batonovtsi.html", "text": "С песните на гласовитата Пирина беше открита новата зала в читалището в град Батоновци. Това съобщиха от пресцентъра на  Община Перник . В ремонтираното помещение, което  ще се използва от местните и талантливи самодейци, беше направено освещаване за здраве и успехи. В програмата се включиха с хитови парчета и рок групата „Цветен миг“, която беше възобновена след 30-годишно прекъсване. На празничната церемония присъства кметът на Община Перник Вяра Церовска, която поздрави местните жители и покани Пирина да се включи с невероятния си глас в концерта, посветен на 90-годишнината от обявяването на Перник за град.  \r\nСред гостите бяха и зам.-кметът Владислав Караилиев, кметът на Батановци, кметът на кв. \"Изток\" Емил Костадинов, както и много жители на града, с чиято помощ се е реализирал ремонтът. Кметът Вяра Церовска посети и залата на момчетата от „Батановска сила“ , които споделиха за постиженията и получените отличия през годините.", "date": "2019.04.04", "title": "Перник: С празнична церемония бе открита новата зала в читалището в град Батоновци"}
{"url": "http://www.focus-news.net/news/2019/04/04/2642989/arman-babikyan-politolog-koruptsionnite-skandali-tryabva-da-otgovoryat-na-obshtestvoto-kakva-e-distantsiyata-mezhdu-politicheskata-klasa-i-tezi-koito-ya-izbirat.html", "text": "Корупционните скандали трябва да отговорят на обществото, каква е разликата между политическата класа и тези, които я избират. Това каза за обзорното предаване  „Това е България“  на  Радио „Фокус“  политологът проф. Арман Бабикян. По думите му прекият ефект от корупционните скандали върху изборите за Европарламент няма да бъде директен, но вътрешно-българските теми ще надделеят, а корупцията е основна такава. Според политолога партиите биха могли да употребят корупционните скандали в техен интерес на предстоящите евроизбори, като допълни, че и преди са го правили. Той обясни, че е важно ефектът да е в полза на гражданите. „А не в полза на една или друга партия, която доказва, че единият е крадлив, ама видите ли – другият е още по-крадлив, затова трябвало да си изберем по-малкото зло. Това вече ни се е случвало много пъти – смисъл от това няма, тъй като българите все повече имат желание да живеят по друг начин, а не да избират между две злини. Хората вече изпитват абсолютно безразличие, дали ще бъдат крадени от левия или десния джоб – все става дума за техните пари.  Единственият по-траен ефект, който политиците постигнаха във времето по този начин, беше отвращението въобще от политиката, въобще от партиите, което е лошо, защото това е легитимният интструментариум, по който се произвежда обществения процес и се регламентира управлението в една страна“, обясни политологът.  Арман Бабикян обясни, че оставките са средство за минимизиране на щетите, но става въпрос за начин, по който се практикува политиката. Той не е собственост само на ГЕРБ, но те са тези, които са на власт, обобщи политологът.  \r\nЦоня СЪБЧЕВА", "date": "2019.04.04", "title": "Арман Бабикян, политолог: Корупционните скандали трябва да отговорят на обществото каква е дистанцията между политическата класа и тези, които я избират"}
{"url": "http://www.focus-news.net/news/2019/04/04/2642993/donald-tramp-targovskite-pregovori-mezhdu-sasht-i-kitay-varvyat-mnogo-dobre.html", "text": "Държавният глава на САЩ Доналд Тръмп увери, че търговските преговори с Китай напредват „много добре\", но отново припомни, че всички американски опасения следва да бъдат туширани, или Вашингтон изобщо няма да подпише споразумение, предава  AFP . \r\n„Изглежда, че сделката върви много добре\", подчерта Тръмп пред репортери в Белия дом, където по-късно през деня трябва да се срещне с китайския търговски представител Лиу. \r\n„Всичко е обхванато, няма нищо, което да не е покрито\", увери Тръмп, имайки предвид обхвата на исканията на САЩ. Тереза Герова", "date": "2019.04.04", "title": "Доналд Тръмп: Търговските преговори между САЩ и Китай вървят много добре"}
{"url": "http://www.focus-news.net/news/2019/04/04/2642998/vidin-detsa-zasadiha-24-borcheta-v-razlichni-detski-gradini-v-grada.html", "text": "Възпитаници на видинските детски градини засадиха борчета, съобщиха за  Радио „Фокус“ – Видин  от общината. Инициативата се провежда в рамките на Седмицата на гората. 24 иглолистни дръвчета са осигурени от Общината и доставени със съдействието на Горско стопанство – Видин за всички детски заведения. В акцията се включи и заместник-кметът Венци Пасков, който посети две детски градини. В ДГ „Синчец“ децата го посрещнаха с кратка музикална програма, след което заедно засадиха две борчета. Пасков поздрави от името на кмета на Община Видин Огнян Ценков и от свое име мачуганите: “Мили деца, днес вие  направихте още по-красив и привлекателен вашия двор. Един хубав пример, с който показвате на съгражданите ни, че дърветата са нашето зелено богатство. За да осмисли своя живот, всеки човек трябва да посади поне едно дърво. Заръката ми към вас е да се грижите за тези хубави борчета, за да растат редом с вас и се превърнат в големи и силни дървета. Радвам се, че заедно направихме едно добро дело, което се надявам да запомните за цял живот“. По-късно заместник-кметът беше гост и в Детска градина „Славейче“, където също отбелязаха Седмицата на гората. С много емоции и добро настроение децата, заедно с Венци Пасков засадиха три борчета. \r\nСамо преди броени дни кметът на Общината Огнян Ценков и ученици от клуб „Еколог“ при Средно училище “Любен Каравелов“ засадиха фиданки в един от общинските паркове. Сега, през Седмицата на гората, всички детски градини във Видин се присъединиха към инициативата за засаждане на иглолистни дръвчета.", "date": "2019.04.04", "title": "Видин: Деца засадиха 24 борчета в различни детски градини в града"}
{"url": "http://www.focus-news.net/news/2019/04/04/2642999/afp-sasht-i-sayuznitsite-protiv-voennata-ofanziva-v-libiya.html", "text": "Съединените щати и техните съюзници призоваха за незабавно намаляване на напрежението в Либия и предупредиха за последствията от военните действия, след като Халифа Хафтар нареди на силите да се придвижат към Триполи, съобщава  AFP . \r\n„Нашите правителства се противопоставят на всякакви военни действия в Либия и ще държат отговорни всяка либийска фракция, която ускорява по-нататъшния граждански конфликт“, се казва в съвместно изявление на САЩ, Франция, Великобритания, Италия и Обединените арабски емирства. Превод и редакция : Калоян Пенков", "date": "2019.04.04", "title": "AFP: САЩ и съюзниците против военната офанзива в Либия"}
{"url": "http://www.focus-news.net/news/2019/04/04/2643000/pazardzhik-ekoinspektsiyata-v-grada-e-proverila-i-izpratila-po-kompetentnost-8-signala-podadeni-na-zeleniya-telefon.html", "text": "От подадените през март 8 сигнала на „зеления телефон“ и електронната поща на Екоинспекцията, 5 са изпратени по компетентност на различни общини и институции за извършване на проверки, съобщиха за  Радио „Фокус“ – Пазарджик  от РИОСВ - Пазарджик. Единият от сигналите, по който е извършена проверка е за палене на треви, храсти и нискостеблени дървета по пътя между град Пазарджик и село Юнаците. Според сигнала се унищожават хумуса и почвената структура, нанасят се вреди на природата. На кмета на село Юнаците е дадено предписание за недопускане изгарянето на стърнища и други растителни остатъци при следващи почиствания в землището на селото. Подаден е и сигнал за фирма, която добива пясък и чакъл от река „Чепинска” в град Велинград, в близост до квартал „Анезица”. Дейността се извършва ежедневно с тежки машини (багери). Образуват се огромни изкопи в непосредствена близост до реката. Сигналът е изпратен по компетентност на Басейнова дирекция „Източнобеломорски район“ – Пловдив. \r\nВаня НИКОЛОВА", "date": "2019.04.04", "title": "Пазарджик: Екоинспекцията в града е проверила и изпратила по компетентност 8 сигнала, подадени на „зеления телефон“"}
{"url": "http://www.focus-news.net/news/2019/04/04/2643001/shumen-pochistiha-stapalata-kam-pametnika-sazdateli-na-balgarskata-darzhava.html", "text": "Работници от общинските предприятия „Чистота“ и „Паркове и обредна дейност“ почистиха стъпалата към паметника „Създатели на българската държава“. Това съобщиха от  Община Шумен . Премахнати са наносите от листа и пръст. Подрязани са клоните на дървета и храсти, които затрудняват движението на преминаващите хора и на туристите, които се изкачват към платото. Почистен е и най-замърсеният участък в подхода към паметника – парковата алея между Младежкия дом и ВиК. Изнесени са няколко чувала пластмасови бутилки, чашки и хартии. Направена е уборка в тревните площи около каскадата. Изметени са фасове, обелки от плодове и семки. От общинската администрация призовават младите хора, които все по-често със затопляне на времето се събират в този район, да пазят чисти парковите пространства в града.", "date": "2019.04.04", "title": "Шумен: Почистиха стъпалата към паметника „Създатели на българската държава“"}
{"url": "http://www.focus-news.net/news/2019/04/04/2642596/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНад Западна България облачността ще е разкъсана, през нощта и до ранния след обяд предимно значителна и на изолирани места, главно в планинските райони ще превали краткотраен дъжд. След обяд облачността ще се разкъсва и намалява, най-късно над Рило-Родопската област. Над източната половина от страната през нощта ще е ясно, през деня - слънчево, с разкъсана висока облачност. Вятърът ще е слаб до умерен от изток-югоизток, но в сутрешните часове за кратко ще стихне. Минималните температури ще са от 0° до 5°, но условия за по-ниски температури ще има на места, главно в североизточните райони на страната и източната част на Горнотракийската низина. Максималните температури ще са предимно между 14° и 19°, по-ниски по Черноморието - 10°-12°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно /посока София/ от км 33+960 до км 40+310 /движението в дясното платно /посока Варна/ е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 със Заповед РД-11-309/20.03.2019 г./, като се обособяват две ленти в посока София и една лента в посока Варна. Срок: от 12:00 часа на 31.03.2019 г. до 12:00 часа на 04.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Монтана: \r\nДвижението по път I-1/Е-79/ Монтана - Краводер в участъка на обход гр. Монтана - Краводер от км 102+060 до км 123+000 се осъществява в една лента, с повишено внимание поради почистване на асфалтовата настилка. Срок до 05.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Плевен: \r\nДвижението по път І-3 Бяла – Ботевград в участъка от Гривица до разклон Славяново от км 70+600 до км 80+ 600 се осъществява в едното платно поради частични ремонтни дейности по асфалтовата настилка. Срок до 05.04.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Лозенец - Венец от км 428+200 до км 432+500 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 05.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 17.04.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-14: Видин – Кула - ГКПП „Връшка чука“. Поради изграждане на АУЗПТ 1046 в обхвата на път II-14 при км 41+226 се въвежда временна организация на движението. Първи етап от км 41+181 до км 41+248. Ограничава се дясната лента за движение като движението се пропуска в лявата лента. Втори етап от км 41+204 до км 41+271. Ограничава се лявата лента като движението се пропуска в дясната лента. Сигнализирано е с пътни значи . Срок до 05.04.2019 г.                                                                                          \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание,поради ремонтни дейности на асфалтовата настилка. Срок до 05.04.2019г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nДвижението по път II-62 Кюстендил - Дупница в участъка при разклона за с. Паничарево при км 27+000 до км 30+000 се осъществява последователно в една от лентите за движение поради изграждане на стационарна контролна единица на електронна система за събиране на таксите за ползване на РПМ. Сигнализирано е с пътни знаци. Срок до  05.04.2019 г.  \r\nДвижението с по път I-6/E871 в участъка на с. Жиленци - с. Вратцата при км 13+000 до км 17+000 се осъществява с повишено внимание поради извършване на ремонтни дейности на асфалтовата настилка. Движението се осъществява в свободната лента съобразно създадената организация на движение. Срок до 05.04.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движение с повишено внимание и съобразена скорост по път III-107 при км 2+680 до км 2+700 поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-204: Движението по път III-204 Разград – Попово в участъка от км 4+706 до км 5+036 в дясно се осъществява с повишено внимание поради профилиране и почистване на земен отводнителен окоп. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nПът III-2003: Движението по път III-2003 I-2 – Дряновец – Сеново в участъка от км 0+000 до км 5+350 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-4902: Движение по път III-4902 II-49 – Побит камък – Завет в участъка от км 0+000 до км 5+273 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nДвижението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 08.04.2019 г. \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъка е сигнализиран с пътни знаци и движението се регулира от сигналисти. Ограничение на скоростта 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7/ от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІ-82: Движението по път ІІ-82 Самоков – Боровец от км 33+080 до км 33+740 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 05.04.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-82: Движението по път II-82 Самоков – София в участъка Пазсерл – „Златна рибка“ от км 68+500 до км 75+000 се осъществява с повишено внимание поради ремонтни дейности на асфалтовата настилка. Срок до 05.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента, поради подравняване на пътният банкет. Движението се регулира чрез пътни знаци. Срок до 04.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.04", "title": "Актуална пътна обстановка"}
{"url": "http://www.focus-news.net/news/2019/04/04/2642990/sky-news-sled-produktivnite-tehnicheski-diskusii-pregovorite-mezhdu-pravitelstvoto-na-tereza-mey-i-leybarastite-shte-prodalzhat-v-petak.html", "text": "Преговорите между правителството в Лондон и представители на Лейбъристката партия ще продължат в петък, след като по-рано през деня се проведоха „продуктивни“ технически дискусии, предава  Sky News . \r\nМинистрите от кабинета в Лондон и членове на Лейбъристката партия проведоха втори кръг от преговори на фона на продължаващата криза в Уестминстър. Двете страни заявиха, че планират да се срещнат отново в петък в стремежа си да постигнат пробив за излизането на Великобритания от Европейския съюз. \r\nПремиерът Тереза Мей се надява да осигури по-нататъшно забавяне на Брекзит, като отново удължи периода за преговори по член 50 до срещата на върха на лидерите на ЕС следващата сряда. \r\nВъпреки това, Мей ще трябва да представи предложение на Брюксел за това как тя ще преодолее безизходицата в Камарата на общините, където депутатите три пъти отхвърлиха сделката за Брекзит, но също така не подкрепиха нито един от алтернативните варианти.  Тереза Герова", "date": "2019.04.04", "title": "Sky News: След „продуктивните“ технически дискусии - преговорите между правителството на Тереза Мей и лейбъръстите ще продължат в петък"}
{"url": "http://www.focus-news.net/news/2019/04/04/2642573/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Първите части на руските системи за противоракетна отбрана С-400 са доставени на Турция, според източници от сигурността, съобщава турският в.  Yeni Safak . \r\nГоворейки ексклузивно за всекидневника Yeni Safak, източниците от сферата на сигурността потвърдиха, че Турция наистина е получила „малки части“ от съществено значение за системната интеграция от Русия през последните няколко дни. \r\nСъщите източници, които са добре запознати с въпроса, заявиха, че решението на САЩ да спре всички доставки на оборудване за F-35 и други части за Турция дойде в резултат на тази доставка. \r\nТози ход се очаква да доведе до по-нататъшно напрежение между натовските съюзници Анкара и Вашингтон. \r\nВашингтон многократно критикуваше Турция за закупуването на С-400, предупреждавайки, че може да се използва за получаване на критична информация за F-35, включително за обхвата на откриване, която след това може да бъде предадена на Русия. \r\nИзтъквайки, че доставените части не са свързани със стрелкови или радарни механизми на С-400, източниците потвърдиха, че фрагментите са много важни за процеса на интеграция. \r\nСАЩ спряха доставките на оборудване за Турция, необходимо за придобиването на изтребителя F-35, поради намерението на Анкара да закупи руската противовъздушна система С-400. \r\nВъпреки това действащият американски министър на отбраната Патрик Шанахан заяви пред репортери, че смята, че Вашингтон и Анкара ще „решат проблема, така че да имат подходяща отбранителна техника по отношение на Patriots и F-35“. \r\nСлед продължителни усилия за закупуване на системи за противовъздушна отбрана от САЩ, завършили без успех, през 2017 г. Анкара реши да закупи С-400. \r\nАнкара също така планира да закупи 100 изтребителя F-35 от САЩ, а пилотите й в момента се обучават в Аризона. \r\nТурция се присъедини за първи път към програмата за F-35 през 2002 г. и е инвестирала повече от 1,25 млрд. долара в проекта.  \r\nС-400 е най-напредналата руска противовъздушна ракетна система за далечни разстояния и може да носи три вида ракети, способни да унищожават цели, включително балистични и крилати ракети. \r\n***  Закупуването на система за противоракетна отбрана С-400 от Русия е свършена сделка, заяви турският външен министър Мевлют Чавушоглу, добавяйки, че Анкара е предложила на САЩ да сформира работна група, която да покаже, че С-400 не са заплаха, съобщава турският в.  Daily Sabah . \r\nВъв Вашингтон, където външните министри на страните-членки на НАТО се събират за 70-годишнина на НАТО, Чавушоглу каза, че „С-400 е приключена сделка. Програмата за F-35 е всеобхватна. Докато ние произвеждаме много части за F-35, Турция е част от нея“. \r\nКоментарите на Чавушоглу дойдоха след съобщения, според които САЩ спряха доставката на оборудване, свързано с изтребителите F-35, заради споразумението за С-400 с Москва. \r\n„С-400 няма да бъдат интегрирани в системата на НАТО... затова предлагаме Съединените щати да създадат техническа работна група, която да гарантира, че тази система няма да бъде заплаха - нито за F-35, нито за системите на НАТО“, каза той. \r\nЧавушоглу добави, че Турция не може да бъде принудена да избира между Западния блок и Русия и, че Анкара няма да влезе в подобен курс. \r\nМинистърът каза, че САЩ са направили последно предложение за продажба на Patriot на Турция, но няма гаранция за сключване на сделка. \r\nТой съобщи, че администрацията на Тръмп е признала, че правителството на Обама е предложило лоша сделка на Турция, като подчертава, че и двете администрации продължават процеса. \r\n***  Кремъл реагира отрицателно на плановете на НАТО да гарантира преминаването на украински кораби през Керченския проток, съобщава руският в. „ Российская газета “. \r\nПрипомняме, че подобни изявления бяха направени от постоянния представител на САЩ в НАТО Кей Бейли Хътчисън. \r\n„Отрицателно“, заяви пред репортери говорителят на държавния глава Дмитрий Песков. „Не разбираме какво има предвид. Ситуацията с Керченския проток и корабоплаването е добре известна. В съответствие с международното право, с международните закони, позицията на Русия е много последователна и добре известна“, подчерта той. \r\nНа въпрос, при какви условия Русия може да пропусне кораби на НАТО в Азовско море, Песков каза, че трябва да се изчака искане и тогава ще има решение. „Хипотетично не бих разсъждавал“, добави той. „Има определена система за уведомяване за такива планове“. \r\n„Освен това все още има режим за престой на военни кораби в Черно море, който е записан в Конвенцията от Монтрьо, която също трябва да се изпълнява“, напомни говорителят на Кремъл. \r\n***  Украинското правителство забрани нередовни авиовръзки с Русия, с изключение на полетите, необходими за подкрепа на мисиите на международни организации като ООН, ОССЕ и Червения кръст, пише руският в. „Коммерсант“. \r\nМинистърът на вътрешните работи Арсен Аваков излезе с предложение да се направят съответните промени в регламента относно използването на въздушното пространство на Украйна по време на заседание на правителството. По думите му решението е взето след анализ на полета на кандидата за президент на партия „Опозиционна платформа - за живот”, Юрий Бойко и ръководителят на политическия съвет на партията Виктор Медведчук, които посетиха Русия на 22 март и проведоха разговори с Дмитрий Медведев и ръководителя на „Газпром” Алексей Милър. „Г-н Бойко се е възползвал от вратичка в нашето законодателство, получи нужното одобрение от ФСБ на Руската федерация за такъв директен полет, пряк полет Киев-Москва за да пристигне на преговори с премиера на страната агресор“, съобщил Аваков. \r\nОще през септември 2015 г. Украйна реши да забрани полети до украински градове на руски авиокомпании, включени в украинския санкционен списък, а също така забрани въздушния транзит, ако на борда има товар за военно или двойно предназначение или руска военна жива сила. Русия предприе огледални мерки срещу украински авиокомпании, а впоследствие и транзитът беше забранен. \r\n„В отговор на забраната за пряк чартърен въздушен трафик на украинските власти между нашите страни, ние предлагаме редовно да се водят преговори и да се възобнови въздушното движение между Русия и Украйна“, заявиха от Федералната агенция за въздушен транспорт. „Убедени сме, че такова решение е в интерес на нашите народи и пътници“.", "date": "2019.04.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/04/2642574/predstoyashti-sabitiya-v-stranata-za-4-april-agentsiya-fokus.html", "text": "От 11.00 часа на площад „Св. Александър Невски“ ще се състои церемонията по официалното посрещане на президента на Федерална република Германия Франк-Валтер Щайнмайер в България. В 11.30 часа двамата президенти ще проведат среща „на четири очи“ на „Дондуков“ 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала. В 17.30 часа президентите на България и Германия ще проведат среща с представители на български и германски компании в зала „Опера“ на хотел „InterContinental“ в София.  \r\n*** \r\nПремиерът Бойко Борисов в резиденция „Лозенец“ ще даде работен обяд в чест на президента на Германия Франк-Валтер Щайнмайер. \r\n*** \r\nОт 08.00 часа в Централата на ПП ГЕРБ ще бъде подписано споразумение с ПП „Обединени Земеделци“ за подкрепа на кандидатите от листата на ГЕРБ за членове на Европейския парламент.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в заседателната зала на ВСС ще се проведе заседание на Пленума на Висшия съдебен съвет.  \r\n*** \r\nОт 09.30 часа в Capital Fort (бул. „Цариградско шосе“ 90) ще се проведе дискусията „Клуб Investor.bg Tech of Tomorrow”. \r\n*** \r\nОт 09.30 часа в сградата на КНСБ в конгресен център „Глобус“, зала „Европа“ ще се проведе конференция „Европейският стълб за социални права – стълбът на бъдещето на Европа“. \r\n*** \r\nОт 09.30 часа в 3 състав на Специализирания наказателен съд ще се гледа делото срещи Севдалин Е. и Кирил К., обвинени в изнудване.  \r\n*** \r\nВ 10.00 часа в хотел „Интерконтинентал“ ще започне Регионална среща с участието на съдебните обучителни институции от Западните Балкани на тема „Насърчаване на съдебното обучение  по данъчно право в съдебните системи на Западните Балкани”. \r\n*** \r\nОт 10.00 часа в Националния пресклуб на БТА Асоциацията на колекторските агенции в България ще представи годишните данни за задълженията на домакинствата и бизнеса през 2018 г. \r\n*** \r\nОт 10.00 часа в 10 състав на Специализирания наказателен съд ще се гледа делото срещу Цветомир М., Бойко Г., Емил Н. и др., обвинени в контрабанда.  \r\n*** \r\nОт 11.00 часа в централата на ПП АБВ ръководството на партията ще даде пресконференция.  \r\n*** \r\nОт 11.00 часа във ВМА ще се състои официалното откриване на новия ядрено-магнитен резонанс, а тържественият водосвет ще бъде отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български. На събитието са поканени да присъстват министър-председателят Бойко Борисов, заместник министър-председателят и министър на отбраната Красимир Каракачанов, министърът на финансите Владислав Горанов и други официални гости. \r\n*** \r\nОт 11.00 часа в пресклуба на БТА ще състои пресконференция на организаторите на Рали Твърдица.  \r\n*** \r\nОт 13.30 часа в 15 състав на Специализирания наказателен съд ще се гледа делото срещу Добрин С., Георги П., Нено К. и др., обвинени в образуване и ръководене на организирана престъпна група.  \r\n*** \r\nОт 13.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт 14.00 часа в Жълтата къща на „Цариградско шосе“ 17 Фондация „Мини Арт” организира Мини Арт Пролет за стартиране на проекта „Социален Цирк за надежда”. \r\n*** \r\nОт 18.00 часа в Унгарския културен институт ще се състои премиерата на книгата на Николай Бойков „101 Посвещения“. \r\n*** \r\nОт 18.00 часа в кино „Люмиер Лидл“ ще започне българският документален филм „Рокендрол“, а от 20.00 часа „Климт и Шиле: Ерос и Психея“.  \r\n*** \r\nОт 18.00 часа в зала на Градския съвет на БСП-София на ул. „Леге“ 10 ще бъде представена книгата на Петър Волгин „Политически НЕкоректно“.  \r\n*** \r\nОт 18.30 часа в галерия „Уни Арт“ към Нов български университет ще бъде открита инсталация на Борис Далчев и Михаела Добрева „Неочевидно“.  \r\n*** \r\nОт 18.30 часа в галерия „Червената точка“ ще бъде открит Форум „Дървопластика“.  \r\n*** \r\nОт 19.00 часа в театър Азарян – НДК ще бъде представена биографичната книга „Черно на бяло“, посветена на 50-годишния юбилей на един от най-обичаните български актьори - Христо Мутафчиев. \r\n*** \r\nОт 19.00 часа в Камерна зала България ще се състои концерт по повод 60-годишнината на доайена на „София квартет“ – Валентин Геров.  \r\n***    \r\nОт 14.30 в Окръжен съд – Благоевград да бъде гледано обжалване на наложената мярка спрямо задържаният полицай Розалина Кьосева при спецакция в ОДМВР.  \r\n*** \r\nОт 11.00 часа в Изложбен център „Флора“ ще бъде открито седемнадесетата туристическа борса „Вашата ваканция“.  \r\n*** \r\nОт 18.00 часа журналистът и художник Латинка Минкова ще гостува с най-новите си творби в Галерия „Ателие R“ на ул. „Възраждане“ 25. \r\n*** \r\nОт 19.00 часа в Културен дом на нефтохимика ще се състои благотворителен концерт „Светлина за Силвия“.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 Даниела Димова, председател на постоянната комисия „Култура и духовно развитие” към ОбС ще приема граждани. \r\n*** \r\nОт 18.00 часа в Художествен музей „Георги Велчев“ ще се състои откриване на изложба-живопис „Тя и Той“ на Лора Маринова и Димитър Борисов. \r\n*** \r\nОт 19.00 часа в Народно читалище „Просвета - 1927“ ще бъде открита живописно-скулптурна изложба, на големия варненски художник - Явор Цанев. \r\n*** \r\nОт 20.00 часа във Фестивалния и конгресен център ще се състои официално откриванe на Master Of Art 2019 Варна \r\n*** \r\nОт 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства – превенция за сигурност“, в която ще вземе участие и министърът на вътрешните работи Младен Маринов.  \r\n***  \r\nОт 11.00 часа в Центъра за превенция и спорт ще бъдат открити нови площадки „Оцеляване в природата“ и „Приложно колоездене“.  \r\n***  \r\nОт 12.30 часа в Пенсионерския клуб ще се проведе Областна работна среща „Устойчиви инициативи и партньорства – превенция за сигурност“.  \r\n***  \r\nОт 13.30 часа в Ритуалната зала на Националния военен университет „Васил Левски” ще се проведе пресконференция  по повод провеждането на 47-мата Национална конференция по въпросите на обучението по физика на тема „Интегрален подход в обучението по физика”.  \r\n***  \r\nОт 17.30 часа в Изложбени зали „Рафаел Михайлов“ ще се проведат Дни на антарктическите науки във Велико Търново.  \r\n***  \r\nОт 18.00 часа в Художествена галерия „Борис Денев“ ще бъде открита Изложба „60х60“ на проф. Пламен Легкоступ.  \r\n***  \r\nОт 18.30 часа в Клуб 7 ще се проведе Среща с писателката Таня Иванова.  \r\n*** \r\nОт 11.00 часа заместник-кметът Венци Пасков ще посети Детска градина \"Синчец\" (в ж.к. \"Крум Бъчваров\"), където ще бъдат засадени иглолстни дръвчета във връзка със Седмицата на гората. \r\n*** \r\nОт 15.30 часа в Регионалния пресклуб на БТА във Видин пресконференция ще дадат представители на „Технологичен център  София“ на тема: „Северозападна България – регион с много голям потенциал за развитие“.  \r\n*** \r\nОт 10.00 часа ще бъде извършена церемония „Първа копка” по изграждане на административен-търговски център „Сувенирна палата“.  \r\n*** \r\nОт 12.00 часа пред сградата на МБАЛ „Христо Ботев“ и от 15.00 часа пред сградата на Община Враца медицинските специалисти от града ще излязат на два протеста. Омбудсманът Мая Манолова ще присъства на техния протест. В подкрепа на медицинските специалисти ще се присъединят и колегите им от областта и от столицата.  \r\n*** \r\nОт 13.00 часа в Регионална библиотека „Дора Габе” ще бъде представена фотодокументалната изложба „100 години футбол в Добрич“. \r\n*** \r\nОт 14.15 часа в Огледална зала „Нели Божкова“ се проведе брифинг на посланикa на САЩ в България Н. Пр. Ерик Рубин. \r\n*** \r\nОт 18.30 часа в концертна зала „Добрич“ ще се състои концерт на Мария Славова – орган, и Ирина Олшанска – цигулка.  \r\n*** \r\nОт 17.30 часа в Литературен салон „Петя Караколева“ ще се състои поетична вечер с творчеството на поетесата Маргарита Петкова. \r\n*** \r\nОт 11.00 часа в пресклуба на БТА ще се състои пресконференция на ПП „Европейска народна партия – България“.  \r\n*** \r\nОт 13.00 часа в пресклуба на БТА ще се състои пресконференция на Медицинския университет-Плевен.  \r\n*** \r\nВ 18.00 часа посланикът на Израел Н. Пр. Ирит Лилиан ще открие изложбата „Израелски открития и разработки, променили света” в Регионалния исторически музей. В 20.00 часа тя ще присъства на осветяването в синьо на символа на Плевен – Параклисът мавзолей „Св. Георги Победоносец”, в знак на съпричастност страдащите от аутизъм.  \r\n*** \r\nОт 19.00 часа в Драматично-куклен театър „Иван Радоев\" ще се играе постановката „Един мъж и една жена\" от Валентин Красногоров. \r\n*** \r\nОт 19.00 часа в зала „Катя Попова\" ще се състои концерт на Плевенска филхармония със солист Божидара Кузманова- цигулка. \r\n*** \r\nОт 09.30 часа в Зала 5 на Окръжен съд ще се разгледа делото на подсъдимия Борислав П. Срещу него е повдигнато обвинение за причиняване на смърт на четирима души при управление на товарен автомобил след употреба на наркотични вещества.  \r\n*** \r\nОт 10.00 часа в Зала 10 на Окръжен съд ще се разгледа делото на подсъдимия Лъчезар Л. Срещу него е повдигнато обвинение за укриване и неплащане на данъчни задължения. \r\n*** \r\nОт 10.30 часа на ул. „Отец Паисий“ №38  ще се проведе пресконференция по повод началото на първата по рода си целогодишна платформа за чиста Европейска столица на културата „АЗ, ТИ, ПЛОВДИВ!“. \r\n*** \r\nОт 11.00 часа в общинския приют за безстопанствени кучета „Приятел завинаги“ на 4-ти километър на бул.„Пазарджишко шосе“ ще се проведе Ден на отворените врати. \r\n*** \r\nОт 13.30 часа в Зала 1 на Окръжен съд ще се разгледа делото на подсъдимите Петър А., Стефан М.,Валентин Г., Желязко К. и Георги И. Срещу Петър А. и Стефан М. е повдигнато обвинение за кражба от чужд имот в размер на 41 502 лева. Срещу всеки от подсъдимите Стефан М., Валентин Г., Желязко К. и Георги И. е повдигнато обвинение за това, че в Раковски в съучастие като извършители, в качеството си на длъжностно лице – полицейски орган при ОД на МВР – Пловдив е поискан подкуп в размер на 20 000 лева. \r\n*** \r\nОт 14.30 часа в Зала 1 на Апелативен съд ще се разгледа жалба на гражданин на Киргизстан срещу решение за екстрадицията му в Турция. Престъпленията, за които се иска екстрадирането на лицето, са  квалифицирани като \"членуване във въоръжена терористична организация“ и „нарушаване на единството и териториалната цялост на държавата“. \r\n*** \r\nОт 19.00 часа в новото място за култура „Склад“ ще бъде открита изложбата „Чуйте ни – артистичен интелект“.  \r\n*** \r\nОт 18.00 часа Градска художествена галерия „Дечко Стоев“ – Поморие представя изложба на ГО АРТ на художници от Горна Оряховица. \r\n*** \r\nОт 10.30 часа в сградата на ОДМВР-Разград ще се проведе месечният брифинг на директора старши комисар Ивайло Йовчев.  \r\n*** \r\nОт 13.30 часа в зала „Свети Георги“ на Областна администрация Русе ще се проведе извънредно заседание на Областния обществен съвет за превенция и противодействие на корупцията. \r\n*** \r\nОт 15.00 часа вътрешният министър Младен Маринов ще се срещне с местната власт на Русенска област.  \r\n*** \r\nОт 10.00 часа на площада в село Хасовица ще бъдат връчени традиционните награди „Лесовъд на годината“, след което участниците ще имат възможност да се включат в залесяване на горски площи, освободени в резултат на възникнал преди 3 години пожар в района на селото. \r\n*** \r\nОт 13.00 часа в Сесийна зала на община Смолян ще се проведе заседание на Общински съвет – Смолян.  \r\n*** \r\nОт 10.00 часа в парк-хотел „Стара Загора“ ще се проведе годишната конференция „Среща на бизнеса в Стара Загора и региона“, която е част от проекта „Капитал Градове”. \r\n*** \r\nОт 12.00 часа в пресклуба на БТА ще се състои пресконференция на КНСБ. \r\n*** \r\nОт 13.30 часа в хотел „Верея“ ще бъде открита международната енергийна конференция „Пакет „чиста енергия“ и инвестиции в енергетиката – реалности и предизвикателства“. Сред говорителите ще бъде и министърът на енергетиката Теменужка Петкова, ръководителят на Представителството на ЕК в България Огнян Златев, кметът на Община Стара Загора Живко Тодоров и др.  \r\n*** \r\nОт 18.00 часа в Регионална библиотека издателство „Колибри” гостува с представяне на Мария Касимова-Моасе и двете ѝ книги „Балканска рапсодия” и „Близки срещи със смесени чувства”. \r\n*** \r\nОт 16.00 часа в НЧ „Братя Миладинови“ ще се състои концерт-спектакъл „Децата на Европа - еднакви в различието си!\". \r\n*** \r\nОт 11.00 часа в Регионален исторически музей – Търговище, в Славейковото училище, ще се проведе пресконференция, на която ще бъде представена изложбата „Точно и навреме” или когато радиото в Шумен проговори, а часовникът отмери!”.  \r\n*** \r\nОт 16.00 часа в пленарната зала на НТС – Хасково ще се състои граждански диалог „Европа в нашия дом“ на тема регионално развитие.  \r\n***   \r\nОт 11.00 часа в зала 203 на общината ще се проведе заседание за „Наградата за Шумен“, за изкуство и култура.  \r\n*** \r\nОт 11.00 часа в ДГ „Изворче“ ще се проведе инициативата „Лесовъд за един ден“. \r\n***     \r\nОт 17.30 часа пред Драматично-кукления театър „Васил Друмев“ ще се състои тържественото откриване на юбилейните 25-ти Международни детско-юношески хорови празници „Добри Войников“.  \r\n*** \r\nОт 18.00 часа в Регионална библиотека „Стилиян Чилингиров” Милен Рашков ще представи книгата си „Преходът такъв, какъвто го видях и усетих!”.", "date": "2019.04.04", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2019/04/04/2642576/balgariya-izrazi-gotovnost-da-sadeystva-na-severna-makedoniya-vav-vrazka-sas-samoletnata-katastrofa-pri-koyato-zagina-chetirichlenno-balgarsko-semeystvo-obzor.html", "text": "Четиричленно българско семейство загина в самолетна катастрофа в Северна Македония във вторник. По данни на македонските медии жертвите на инцидента са: Георги Бошнаков на 49г., Калина Корнайева на 47г. и децата им Биляна Бошнакова на 18г. и Гергана Бошнакова на 14 г. Официална информация за загиналите от българските институции все още няма, но страната ни изрази готовност да съдейства на югозападната ни съседка както за разследването на инцидента, така и за транспортирането на жертвите.  Българският министър-председател Бойко Борисов  заяви, че е информиран за инцидента и е в постоянна комуникация с македонския премиер Зоран Заев. Борисов допълни, че от вторник вечерта наш хеликоптер е бил в готовност да тръгне към мястото на инцидента.  Министърът на вътрешните работи Младен Маринов  съобщи, че държавата ни има възможност да окаже съдействие за прибиране на тленните останки на загиналото семейство. Той уточни, че не може да се ангажира с краен срок за идентификация на телата. „Разследването се води от властите на Северна Македония. Ние можем да участваме само, ако ни бъде поискана експертна, информационна или техническа помощ“, заяви Маринов. Вицепремиерът и министър на външните работи Екатерина Захариева  уточни от своя страна, че българските разследващи органи ще окажат съдействие и за изясняване на причините за инцидента в Северна Македония. „Премиерът се чу със Заев, министър Младенов е в постоянен контакт със своя колега. Предстои изясняване на причините за трагичния случай. В посолството още снощи беше сформиран кризисен щаб, нашият генерален консул присъства на разпознаването на телата“, заяви Екатерина Захариева. Станимир Лешев, главен директор на Главна дирекция „Гражданска въздухоплавателна администрация“,  уточни, че катастрофиралият самолет е регистриран в Германия. „Чакаме евентуално германските колеги да ни съдействат. Да видим летателна годност, дали е технически изправен и т.н. Влезли сме в контакт с тях “, каза още той. По думите му 276 души в България притежават лиценз за пилот любител. Въздухоплавателните средства под 2000 кг са около 146, а от марката на катастрофиралия самолет - „Чесна“ са 35. „Самата марка „Чесна“ има много различни видове и модификации. Винаги когато искаме информация от колеги от ЕС, я получаваме. Затова сме ЕС, за да споделяме. Има си специални процедури за летателна годност, за техническа. На всяка година се проверява летателната годност на въздухоплавателната годност, а този клас пилоти трябва на всеки две години“, обясни Станимир Лешев. Той уточни, че не може да коментира каква може да е причината за катастрофата. „Вариантите са твърде много. Ако сега кажем някои от предположенията, съм почти убеден, че ще бъде грешно“, отбеляза още той.", "date": "2019.04.04", "title": "България изрази готовност да съдейства на Северна Македония във връзка със самолетната катастрофа, при която загина четиричленно българско семейство (ОБЗОР)"}
{"url": "http://www.focus-news.net/news/2019/04/04/2642577/afp-iranskiyat-vanshen-ministar-obyavi-evropa-za-nesposobna-da-se-spravi-s-amerikanskite-sanktsii.html", "text": "Иранският външен министър Джавад Зариф в сряда заяви, че европейските сили не са способни да се справят със санкциите, които САЩ налага на Техеран, след като се оттегли от иранската ядрена сделка, предава  AFP . \r\nВ 2015 година Иран и шест световни сили се споразумяха за тежки ограничения на ядрените активности на Техеран, при което трябваше да се облекчат санкциите и икономическите им ефекти.   \r\nПрез май 2018 г. обаче президентът Доналд Тръмп обаче оттегли Вашингтон от сделката, която технически е озаглавена Съвместен всеобхватен план за действие (JCPOA), като наложи отново наказателни санкции за Ислямската република.   \r\nОстаналите страни по ядрената сделка – Великобритания, Франция, Германия и Русия, заедно с ЕС, обаче настояха те да продължат работата си по нейното приложение.   \r\n\"Отначало европейците възприеха JCPOA (ядрената сделка) като постижение, но може би не са готови за това, и със сигурност не са в състояние да се обявят против санкциите на САЩ,\". Това Зафир е обявил в интервю за Khamenei.ir, официалният уебсайт на върховния лидер на Иран, аятолах Али Хаменей. \r\n\"ще продължим да настояваме европейците да спазват поетите от тях ангажименти. Европа трябва да знае, че не може да се плаши от поетите задължения и да не ги изпълнява, като излиза с няколко изявления и някакви непълни планове“, е допълнил ръководителят на външнополитическото ведомство на Иран.   \r\nЗариф, който е главен преговарящ от страна на своята държава в преговорите по сделката , обяви, че Иран ще продължи да притиска европейците да спазват совите ангажименти по нея, но е добавил, че „ние никога няма да имаме някакви надежди“ спрямо тях.   \r\nЗариф е казал в интервюто, че вместо към западните сили Ислямската република се обръща към совите традиционни партньори в лицето на Русия и Китай, като е пояснил: „бъдещето на нашата външна политика е в тази посока“.   Ивелина Ватова", "date": "2019.04.04", "title": "AFP: Иранският външен министър обяви Европа за неспособна да се справи с американските санкции"}
{"url": "http://www.focus-news.net/news/2019/04/04/2642580/sofiya-otbelyaza-140-godini-kato-stolitsa-na-balgariya-obzor.html", "text": "С редица инициативи беше отбелязана 140-годишнината от обявяването на София за столица на България. Празничната програма започна с отслужване на Архиерейска Литургия в храм „Св. София - Премъдрост Божия“. Тя бе оглавена от Негово преосвещенство Белоградчишки епископ Поликарп - викарий на Софийския митрополит. Дядо Поликарп беше в съслужение с Негово високопреподобие архимандрит Василий - протосингел на Софийска епархия, Негово високоблагоговейнство иконом Ангел Ангелов - предстоятел на храма и духовен надзорник на Софийска епархия и храмовото духовенство. На литургията присъстваха кметът на София Йорданка Фандъкова, зам.-кметът доц. д-р Тодор Чобанов, председателят на Общинския съвет в София Елен Герджиков, народни представители, политици и др.  \r\nПо време на официалната церемония на пл. „Свети Александър Невски бяха осветени 11 нови знамена за столични училища и бяха връчени на директорите на учебните заведения. В тържественото освещаване на знамената участие взеха Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия. \r\nКметът на София  Йорданка Фандъкова  обясни пред журналисти, че се чувства отговорна за София, така както са се чувствали нейните предшественици от 140 години насам. „София е много древен град с древна история, но доста млада столица. Само 140 години са минали от времето, когато градът ни е наброявал между 11 и 12 хил. жители по различни данни. Днес близо милион и половина души живеят в града, около 2 млн. всеки ден се намират в него. Това е огромен скок и огромна отговорност“, обясни Фандъкова. „Градът дава перспективи за хората, но за управляващите това е голяма отговорност – да подобряват инфраструктурата, да изграждат и градят. Това са правили нашите предци. Това правим и ние днес“, коментира още тя, като честити празника на всички софиянци и им пожела много здраве.  \r\nВ официалното си слово министърът на образованието и науката  Красимир Вълчев  благодари на всички учители и директори, затова че са направили училищата в София духовни средища. „Поздравления за инициативата на Столична община за освещаването на училищните знамена. Училищното знаме е символ не само на училището, то е символ на миналото и бъдещето на София и образованието. Голяма част от бъдещето и развитието на София се дължи на духовното развитие на града“, отбеляза той. Министър Вълчев пожела на всички учители да имат увереност и заслужено доверие от страна на цялото общество. \r\nЗам.-председателят на ГЕРБ  Цветан Цветанов  написа в страницата си в социалната мрежа „Фейсбук“, че София е красива, модерна, европейска и приветлива столица. „Комплименти за кмета Йорданка Фандъкова и нейния екип, които само за няколко години преобразиха града и го направиха желана дестинация за всички българи и чужденци. Още веднъж - честит празник на всички софиянци и помнете, че столицата е огледало за състоянието на цялата страна\", посочва още Цветанов.  \r\nПо-рано в интервю за Агенция „Фокус“ зам.-кметът на София доц. д-р  Тодор Чобанов  заяви, че София представлява урбанистичен феномен, който няма паралел в европейската история. По думите на доц. Чобанов българска столица днес се нарежда на челните места в редица класации. „Тя има своите предизвикателства, но на фона на останалите европейски столици, е много красива, стара, древна и динамично развиваща се, защото това е един бързо нарастващ по своите размери град“, допълни той.  \r\nОтново в интервю за „Фокус“ директорът на РИМ – София  Венета Ханджийска  припомни, че София е една от първите електрифицирани европейски столици – 1 ноември 1900 г. „Няколко месеца по-късно са пуснати в действие и първите трамвайни маршрути, инсталирана е телефонна централа. Столицата се превръща в център на просветното дело в страната“, коментира Ханджийска.   \r\nНегово преосвещенство  Белоградчишкият епископ Поликарп  уточни, че Българската православна църква винаги е била достоен стожер, градител на духовното израстване на жителите и гостите на този свещен град - София. „Това ще продължи и занапред с общите усилия църква, държава и местно самоуправление - ще се трудим за гражданите на София, за да може не само да просперира икономически, политически и социално, а и духовно. Да виждаме все повече млади хора, които да изучават религия, за да се изгражда нашият град като достоен пример за настоящето поколение и за бъдещето такова“, допълни той. Поликарп честити празника на всички софиянци от свое име и от името на Българския патриарх Неофит.  \r\nДаяна ДЮЛГЕРОВА", "date": "2019.04.04", "title": "София отбеляза 140 години като столица на България (ОБЗОР)"}
{"url": "http://www.focus-news.net/news/2019/04/04/2642575/afp-sled-kraya-na-erata-buteflika-alzhirtsite-iskat-pomitashta-promyana.html", "text": "Като развяваха национални знамена алжирците отбелязаха оставката на ветерана президент Абделазис Бутефлика. В същото време в сряда продължиха протестите и настояването за помитаща промяна на политическата система на страната, предава  AFP .   \r\nНапускането на 82-годишния държавен глава бе обявено по медиите късно във вторник, след като седмици от многолюдни демонстрации разтърсваха северноафриканската нация.  Много алжирци признават, че не познават друг президент освен Бутефлика, който е на власт две десетилетия, но особено след 2013 год., когато получи удар, рядко са го виждали на обществени места. Протестиращите в столица са доволни от оттеглянето му, но са решили да продължат с демонстрациите и да се борят за отричане на какъвто и да е преход, който запазва властта в ръцете на „системата“.   „Успокоение на сърцата“ \r\nВ сряда Конституционният съд на Алжир обяви, че приема оставката на Бутефлика и информира парламента, че постът му официално е свободен.   \r\nБлизо 20 алжирски неправителствени групи заявиха, че няма да допуснат властови преход, при който се запазва същата структура. Те призоваха за нови протести в петък за „демократична промяна“.  В общо съобщение те обявиха: „Оставката на Бутефлика е първата победа, но тя не е достатъчна.“  \r\nСпоред алжирската конституция председателят на горната камара на парламента, който в момента е 77-годишният Абделкадер Бенсалах, трябва да поеме управлението на държавата и в срок от 90 дни да организира президентски избори.  \r\nАлжир избегна размириците и хаосът, които последваха Арабската пролет, довели до смъкването от власт на управляващите съседите му Тунис и Либия. Но недоволството, особено сред младите, се превърна в гняв, след като през февруари Бутефлика заяви, че ще се кандидатира за пети мандат в изборите, които трябваше да се проведат през април.  Напрежението се засили, когато във вторник главнокомандващият армията Ахмед Гаид Салах призова за отстраняване на президента от власт. Скоро след този призив държавната телевизия обяви, че Бутефлика е изпратил оставката си до Конституционния съвет. В писмото му се чете: „ С това решение искам да допринеса за успокоение на сърцата и душите на моите сънародници, да им позволя да поведат Алжир към по-добро бъдеще, към което те се стремят.“  \r\nВ друго писмо, което държавната телеграфна агенция APS публикува, той поднася совите извинения на алжирския народ за „всяка проявена слабост“, но същевременно той е и „горд“ с онова, с което е допринесъл за страната: \"напускам политическата сцена без тъга или страх за бъдещето на нашата страна. Господ е свидетел на моята искреност и лоялност.“, пише Бутефлика в писмото си към нацията.   \r\nМакар че двете десетилетия на неговото управление са след десетилетието на гражданска война, през която преминава Алжир, Бутефлика често е обвиняват в авторитаризъм. Бившият премиер Али Бенфлис, който се превърна в негов противник, заяви, че напускането му е „злочест епилог“ на отминалите две десетилетия и възхвали протестното движение като „мирна народна революция“.  Призиви за „демократичен преход“ \r\nГенералният секретар на ООН Антонио Гутериш отбеляза „зрелостта и спокойната природа на готовността на алжирския народ да извърши промени в обществото си“, се казва в съобщение от централата на ООН в НЮ Йорк.  „Той се надява на мирен и демократичен преходен процес, който да отрази желанията на алжирците.“ В коментар от САЩ се заявява: „ бъдещето на страната е на алжирския народ и негово право е сам да решава“.  Дългогодишният съюзник Русия се обяви за преход без чужда „намеса“. Френският външен министър Жан-Ив Льо Дриен, заяви, че е убеден, че „демократичният преход“ на Алжир ще продължи „в същия дух на спокойствие и отговорност“, който бе проявен в последните седмици.   \r\nВ сряда в ареста бе изпратен алжирският бизнес магнат и дългогодишен поддръжник на Бутефлика Али Хаддад. Само преди няколко дни той бе задържан на границата с Тунис, при опит ад я прекоси. В него тогава бе открита недекларирана валута и два паспорта. Списание „Форбс“ описва Хаддад като един от най-богатите алжирски предприемачи, когото нерядко са приемали като политически инструмент в ръцете на Бутефлика. По информация от националните медии на Алжир прокуратурата е предприела мерки да бъдат задържани и редица други бизнесмени от обкръжението на бившия вече президент, за които има съмнение, че може да се укрият или напуснат страната. Започнали са и редица разследвания.   Ивелина Ватова", "date": "2019.04.04", "title": "AFP: След края на ерата Бутефлика алжирците искат помитаща промяна"}
{"url": "http://www.focus-news.net/news/2019/04/04/2642582/izvestiya-parvi-ot-es-narekoha-gibraltar-britanska-koloniya.html", "text": "В регламента за безвизово пътуване на британците в ЕС след Брекзит Гибралтар е определен като британска колония, пише  „Известия“ .Терминът за първи път се прилага към тази отвъдморска територия на Обединеното кралство, чиято принадлежност се оспорва от Испания.   \r\n«За първи път той се появява в текста на Договора за Европейския съюз“, съобщават от правителството на Испания. Освен това Мадрид претендира, че има право на вето по отношение на споразуменията на ЕС, които засягат тази „британска колония“.   \r\nВ самия Гибралтар изразяват възмущение от подобна формулировка.  В референдумите от 1967 и 2002 г. 90 на сто от гибралтарците са изразили желание да останат в състава на Великобритания.   \r\nНа 1 февруари британският премиер Тереза Мей заяви, че Гибралтар се явява пълноправна част от британското семейство,  че има зрели и съвременни конституционни отношения с Великобритания и те няма да се променят след излизането на страната от Евросъюза.   Ивелина Ватова", "date": "2019.04.04", "title": "„Известия“: Първи от ЕС нарекоха Гибралтар британска колония"}
{"url": "http://www.focus-news.net/news/2019/04/04/2642584/svetovnoto-dvizhenie-za-mir-poluchi-podkrepata-na-predstaviteli-na-diplomaticheskiya-korpus-u-nas-obzor.html", "text": "Световното Движение за мир получи подкрепата на представители на дипломатическия корпус у нас по време на официалното си представяне в София. Посланиците на редица държави предложиха сътрудничество в сферата на постигане и съхранение на мира. В рамките на събитието председател на Инициативния комитет на Световното Движение за мир Пламена Заячка подчерта, че единственият път за решаване на проблемите в международните отношения е диалогът, базиран на взаимно уважение, равнопоставеност и обективност. Тя благодари на представителите на дипломатическите мисии у нас за подкрепата, защото това е световна, обща, универсална и надполитическа кауза. „Времето за неутралитет премина и затова група интелектуалци и граждани подехме инициатива и стартирахме Движение за мир. Нашата мисия, нашите ценности са много прости - не на нарастващата милитаризация, не нападанията в разрез с международното право и ООН, ненамеса във вътрешните работи на суверенна държава и нейната териториална цялост“, заяви тя. Заячка посочи, че прекратяването на Договора за ликвидиране на ракетите със среден обсег е връщане към Студената война, а големият потърпевш от това ще бъде на първо място Европа. „Времето за неутралитет премина и затова група интелектуалци и граждани подехме инициатива и стартирахме Движение за мир. Нашата мисия, нашите ценности са много прости - не на нарастващата милитаризация, не нападанията в разрез с международното право и ООН, ненамеса във вътрешните работи на суверенна държава и нейната териториална цялост. Свидетели сме на влошаване на международната обстановка, където международното право и суверенитетът на държавите се нарушават и се излиза от основополагащи договори за сигурността на Европа и света. Свидетели сме на международни действия като налагане на санкции, които не носят нищо полезно, напротив водят до ерозия на средата“, коментира Заячка.  \r\nПредседателят на ПП АБВ Румен Петков посочи, че присъствието на събитието на посланици от 4 континента е достатъчно показателен за значението на темата за мира. „Фактът, че днес Пламена ни представя практически първото международно, световно движение за мир от 90-а година насам, е достатъчно показателен. Ние сме готови да честваме всякакви юбилеи, подминавайки събития, които са оставили трайни, лоши следи за всички нас“, отбеляза още той и като пример посочи годишнината от Бомбардировките на Югославия от НАТО. „Ние не бива да забравяме 10-годишния икономически натиск върху Сърбия или Югославия. На нас, на Балканите, на Югоизточна Европа какво ни даде ембаргото върху съседната наша страна? Милиардните икономически щети, които те преживяха, бомбардировките, унищожили не малка част от инфраструктурата им, на региона тази санкция даде контрабанда – контрабандата на алкохол, цигари, която позволи трафика на наркотици. Тоест това беше един изключително тежък удар върху Европа“, посочи Петков. \r\nСветовното Движение за мир постави началото си преди около месец от Варна. Само за няколко седмици инициативата има своите посланици на 4 континента в над 10 държави, получава подкрепата на общественици, хора от културните среди, представители на дипломатическите мисии у нас.", "date": "2019.04.04", "title": "Световното Движение за мир получи подкрепата на представители на дипломатическия корпус у нас (ОБЗОР)"}
{"url": "http://www.focus-news.net/news/2019/04/04/2642579/afp-britanskite-deputati-glasuvaha-da-se-otlozhi-brekzit-za-da-se-izbegne-napuskane-na-es-bez-sdelka.html", "text": "В сряда британските депутати внимателно гласуваха в полза на законодателство, което да накара правителството да потърси начин да отложи Брекзит след сегашната крайна дата – 12 април, предава  AFP .  \r\nВ Камарата на общините вотът мина с един глас разлика – 313 гласуваха „за“ и 312 – „против“. Сега проектозаконът трябва да получи одобрението и на Камарата на лордовете, за влезе в сила. Това гласуване се очаква да е в четвъртък.  Ивелина Ватова", "date": "2019.04.04", "title": "АFP: Британските депутати гласуваха да се отложи Брекзит, за да се избегне напускане на ЕС без сделка"}
{"url": "http://www.focus-news.net/news/2019/04/04/2642996/dimitar-dimitrov-prevozvach-darzhavata-mozhe-da-atakuva-tekstovete-po-paketa-mobilnost-v-sada-na-es.html", "text": "Държавата може да атакува текстовете по пакета „Мобилност“ 1 в Съда на ЕС.  Това каза за обзорното предаване  „Това е България“  на  Радио „Фокус“  изпълнителният директор на Камарата на автомобилните превозвачи Димитър Димитров във връзка с приемането на първо четене на пакета \"Мобилност\". „Ние като превозвачи не можем, но българската държава може. Има поети ангажименти. Можем да заключим, че мерките са протекционистични, трябва да се разгледат от юристи и адвокати, които да кажат точно, кои текстове трябва да бъдат атакувани и внесени в Съда на ЕС, за да може не просто да се водят дела, но и да се постигнат резултати. За съжаление, такова действие може да бъде предприето след като законодателството бъде окончателно гласувано, което означава, че то ще влезе в сила, когато текат такива дела“, каза още Димитър Димитров.  \r\nПо думите му към настоящия момент може да бъде атакувана процедурата, по която е приет пакета „Мобилност“ днес. Според него е имало съществени нарушения. \"Настоящият ЕП е изчерпал мандата си, всичко опира до т. нар. триалози. Подобни триалози не могат да се състоят в рамките на седмица или десет дни, обобщи превозвачът.  \r\nЦоня СЪБЧЕВА", "date": "2019.04.04", "title": "Димитър Димитров, превозвач: Държавата може да атакува текстовете по пакета „Мобилност“ в Съда на ЕС"}
{"url": "http://www.focus-news.net/news/2019/04/04/2642583/the-guardian-korbin-i-mey-se-sporazumyaha-za-oshte-pregovori-sled-konstruktivniya-parvi-den.html", "text": "В четвъртък Джеръми Корбин ще представи накратко разговорите си с министър председателя Тереза Мей, след като натискът от страна на лейбъристите за втория референдум избухна в открит спор с Емили Торнбъри, външен министър от правителството в сянка, която написа на колегите си, че всяка договореност трябва публично да се гласува, пише  The Guardian . \r\nКакто лейбъристите, така и Даунинг Стрийт оцениха дискусиите като „конструктивни“. И от двете страни обърнаха внимание, че е нужно да проведат и разговори по технически въпроси, на които ще им помагат държавни служители. Те са насрочени за четвъртък.   \r\n“Проведохме конструктивни дискусии, в които разгледахме подробно различни идеи за това как да се излезе от задънената улица на Брекзит,” казва говорителят на лейбъристите. “Договорихме програма за работата на двата екипа по споразумението.” \r\nСпешно заседание на кабинета в сянка е било свикано веднага след края на разговорите с кабинета, на него са обсъдени начините, по които ще действа Лейбъристката партия в следващите дни и месеци.   \r\nТорнбъри е написала на колегите си, че не може да присъства по лични причини, но е настояла всяко предложение за сделка да бъде подлагано на публично гласуване. Според нея, кабинетът, който във вторник проведе гласуването, и кабинетът в сянка трябва да приемат еднакви процедурни правила.  \r\nКорбин прие изненадващото предложение на министър-председателя за преговори, както и сигналът й, че желае да обмислят една по-мека форма на Брекзит, особено след маратона от срещи, които кабинетът проведе във вторник.   \r\nТой обаче се изправи пред натиска от страна на депутатите, които са разтревожени, че може да се съгласи да подпише сделката за Брекзит без да я подложи на референдум. Накрая той обърна специално внимание, че обсъдил тази тема в разговорите.  След срещата с Мей Корбин написа в Туитър: „ Представих алтернативния лейбъристки план и поставих въпроса за публичен вот, за да се избегне опцията „без сделка“ или напускане при лоша и неизгодна сделка.“   Ивелина Ватова", "date": "2019.04.04", "title": "The Guardian: Корбин и Мей се споразумяха за още преговори след „конструктивния\" първи ден"}
{"url": "http://www.focus-news.net/news/2019/04/04/2642586/the-daily-mail-nyama-radost-sled-dvata-chasa-razgovori-mezhdu-mey-i-korbin.html", "text": "Лидерите на двете партии продължават да са разделени, главни лейбъристки искания продължават да са митническия съюз и възможността за втори референдум, но в същото време  според главния прокурор, всеки мек развод по-късно може да се втвърди, пише  The Daily Mail . \r\n  Вестникът обобщава постигнатото около Брекзит в сряда, 3 април: Господин Корбин : срещата с Тереза Мей е „полезна, но недовършена“.Той се оплака: „не е имало много шанс, както очаквах“, но за утре (четвъртък – бел. ред.) се предвиждат още разговори.   Двама министри  – Найджъл Адамс и Крис Хийтън-Харис, в сряда напуснаха кабинета в знак на протест, че Мей търси помощ от Корбин.   Премиерът и лейбъристкият лидер  проведоха първи кръг разговори за мека сделка по Брекзит след парламентарния час за въпроси към премиера (PMQs), който се провежда всяка сряда.     Мей  написа на депутатите на торите: 'Това е единственият начин да осигурим гладък, плавен и подреден изход от Европейския съюз за Великобритания, както обещахме.“ Главният прокурор Джефри Кокс  поясни: всякакъв митнически съюз може да бъде оставен за по-късно, след като се приключи с Брекзит.    Премиерът  беше обвинена в измяна заради предложението за по-мек Брекзит вместо варианта за излизане без сделка на 12 април.   Крис Хийтън-Харис , който се занимава с планиране на опцията „Без сделка“, подаде оставка с аргумента „моята работа вече е без значение“.   Младшият министър за Уелс Найджъл Адамс  също напусна кабинета, като се обърна към премиера с думите: „ Вие решихте каква да е сделката – сготвихте я като марксист, който никога не поставя британските интереси на първо място. Все пак това е по-добре отколкото да напуснем без сделка.' Джейкъб Рийс-Мог  заяви: 'Онези 52 процента, които гласуваха за напускане на ЕС, не са представени в тази коалиция“. За следващата седмица Мей планира да убеди ЕС да се приеме нов график, според който Великобритания ще го напусне на 22 май.    Ивелина Ватова", "date": "2019.04.04", "title": "The Daily Mail: Няма радост след двата часа разговори между Мей и Корбин"}
{"url": "http://www.focus-news.net/news/2019/04/04/2642587/parlamentat-prie-na-parvo-chetene-da-se-spirat-pomoshtite-za-edna-godina-pri-otsastviya-ot-detska-gradina-i-uchilishte-obzor.html", "text": "Парламентът прие промени в Закона за социално подпомагане на първо четене. На вниманието на депутатите бяха предложени три законопроекта: на ГЕРБ, на БСП и на „Обединени патриоти“. Бяха приети законопроектите на управляващата партия и нейните коалиционни партньори. Депутатите отхвърли този на БСП. Приетите с 93 гласа „за“, 1 „против“ и 8 „въздържал се“ предложения на ГЕРБ предвиждат получаването на месечни социални помощи да се обвързва с полагане на общественополезен труд от безработни лица в трудоспособна възраст, освен в случаите на майчинство или когато здравословното състояние на лицето не позволява това. От управляващата партия предлагат още помощите да се обвържат и с редовното посещение на детска градина или училище от детето или ученика в задължителна предучилищна или съответно училищна възраст, съобразно формата на организация или на обучение, освен ако това е невъзможно поради здравословното му състояние. В заключителните разпоредби от ГЕРБ предлагат промени и в Закона за семейните помощи за деца. Те настояват месечните помощи за дете до завършване на средно образование да се прекратяват, ако в рамките на един месец от учебната година са допуснати повече от три дни отсъствия от дете, посещаващо група за задължително предучилищно образование, и от пет учебни часа за учениците. \r\nНародните представители приеха с 93 гласа „за“, 6 - „против“ и 3 „въздържал се“ се сходни текстове, предложени от „Обединени патриоти“. Патриотите предлагат получаването на месечни социални помощи да се обвързва с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието недобросъвестно получени средства от социални помощи. Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи. В отхвърления законопроект на БСП се предлагаше получаването на социални помощи да е обвързано и те да се изплащат само ако децата редовно посещават подготвителни групи за задължително образование или училище, освен ако това е невъзможно поради здравословното им състояние. \r\nВ рамките на дебата  народният представител от ПГ на „Обединени патриоти“ и член на ръководството на „Атака“ Павел Шопов  заяви, че внесените промени в Закона за социално подпомагане от ГЕРБ, БСП и „Обединени патриоти“ са еднакво ценни да бъдат приети на първо четене. Според Шопов между двете четения може да се направи компилация между тях. „Важното е, че се стига до обществената и политическата воля да се решават проблемите. Ето изведнъж – три законопроекта все в една насока, все в една връзка. И трите законопроекта целят едно и също. Целят интеграцията, която на определени уязвими групи от населението не може да бъде по-успешна от това децата на тези уязвими групи да посещават училище и всъщност така да се интегрират“, каза Шопов. Заместник-председателят на Социална комисия и депутат от ГЕРБ Светлана Ангелова  посочи, че няма как да подкрепи промените на БСП в Закона за социално подпомагане, тъй като те предлагат да отпаднат всички социални помощи. „Няма как да подкрепим законопроекта на БСП. Не защото са в опозиция, не защото ги няма. Техният законопроект гласи следното: „ако децата редовно не посещават училище, задължителна предучилищна форма на обучение, родителите се лишават от всички видове социални помощи в Закона за социалното подпомагане“. Лишавайки от всички видове социални помощи, тези безработни лица на социално подпомагане автоматично отпадат от здравно осигуряване“, посочи Ангелова. \r\nПодобно бе мнението и на  лидера на НФСБ Валери Симеонов , който определи като  прекалено повърхностен и действително с явно популистко предназначение законопроекта на БСП. „Той не подлежи на каквото и да било обсъждане“, допълни Симеонов и посочи, че не  приема упреци за политически елемент във внасянето им. По думите му промените на ГЕРБ и „Обединени патриоти“ в Закона за социално подпомагане са полезни и в отговор на очакванията на българското общество.  Председателят на Социална комисия и депутат от ДПС д-р Хасан Адемов   посочи, че доминиращи трябва да бъдат подкрепящите мерки за връщане на децата в училище. Председателят на Социална комисия разкритикува и трите законопроекта и посочи, че ДПС няма да подкрепи промените в Закона за социално подпомагане. „Резултат дават именно подкрепящи мерки\", каза д-р Адемов.  \r\nДеница КИТАНОВА", "date": "2019.04.04", "title": "Парламентът прие на първо четене да се спират помощите за една година при отсъствия от детска градина и училище  (ОБЗОР)"}
{"url": "http://www.focus-news.net/news/2019/04/04/2642590/sport-petar-zanev-napusna-enisey.html", "text": "Футболният ни национал Петър Занев напусна руския първодивизионен Енисей. \r\n33-годишният ляв защитник разтрогна договора си по взаимно съгласие и в сряда вечерта се прибира в България. \r\nВ Русия Занев игра през последните шест сезона.  Той беше и капитан на Амкар Перм преди клубът да фалира. През юли 2018 той сключи договор с Енисей. През този сезон за него има 16 мача с 1 гол и 2 асистенции.", "date": "2019.04.04", "title": "Спорт: Петър Занев напусна Енисей"}
{"url": "http://www.focus-news.net/news/2019/04/04/2642578/afp-pompeo-preduprezhdava-turtsiya-za-namereniyata-y-da-udari-siriya.html", "text": "Американският държавен секретар Майк Помпео в сряда предупреди Турция, че тя удари Сирия, това ще има „опустошителни“ последици, предава  AFP . Предупреждението той е отправил в лична среща с външния министър Мевлют Чавушоглу във Вашингтон. \r\n\"Държавният секретар Помпео изрази подкрепа за преговорите, които в момента се водят относно североизточна Сирия, но предупреди за потенциално опасните последици, ако Турция предприеме едностранни военни действия в района“, се казва в съобщение на Държавния департамент след разговорите между двамата.   \r\nТурция нееднократно заплашва да нанесе удар по доминираните от кюрдите Сирийски демократични сили, които се присъединиха към западните сили в битката с групировката „Ислямска държава“ (ИД). Турция ги свързва със сепаратистко движение на ПКК в страната си.   \r\nСтрахове за сигурността на бойците принудиха САЩ да отложат изпълнението на решението на президента Тръмп за оттегляне на американските войски от Сирия.   \r\nЧавушоглу е във Вашингтон по повод честването на70-та годишнина от създаването на НАТО. По-рано в сряда, той е бил попитан дали мисли, че САЩ имат ясна политика за Сирия. Отговорът на турския дипломат номер едно гласи: „Не, и това е проблемът“.   \r\nДържавният секретар Помпео го е притиснал за плановете на Турция да купи от Русия ракетната система за отбрана С-400. \r\nВ понеделник САЩ суспендираха участието на Турция в програмата за бомбардировачите F-35 заради руската сделка. \r\nПомпео е изразил загриженост и за задържането в Турция на служители от американското консулство, както и на американския гражданин  и учен Серкан Гьолге, с обвинения за връзки с провалилия се опит за държавен преврат.  Ивелина Ватова", "date": "2019.04.04", "title": "AFP: Помпео предупреждава Турция за намеренията й да удари Сирия"}
{"url": "http://www.focus-news.net/news/2019/04/04/2642591/uspeshno-priklyuchi-obshtestvenata-porachka-za-izbor-na-izpalnitel-za-gazov-hab-balkan-obzor.html", "text": "Успешно приключи обществената поръчка за избор на изпълнител за газов хъб „Балкан“. Избраният консорциум е обединение от чуждестранни компании, като негови членове са: Аркад Ей Би Би С.п.А. - Италия и Аркад Енджиниъринг енд Констракшънс Къмпъни – Саудитска Арабия.  \r\nМалко след новината в парламента бе изслушана по темата министърът на енергетиката Теменужка Петкова. Тя посочи, че в хода на процедурата са се явили три консорциума, а от тях е била дадена възможност на два от тях да предоставят оферти. „Два от тези консорциума представиха своите оферти, което предвижда съответно технически параметри и финансови показатели. От тези два консорциума, които стигнаха до финала, офертата, която печели е на консорциума „Аркад“, допълни тя. \r\nМинистър Петкова поясни, че ако се намерят по-добри условия за газов хъб „Балкан“, страната ни има опцията  да ги използва, за да осигури по-ниска цена.  \r\nМинистър Петкова посочи, че за газов хъб „Балкан“ е ключово значението на интерконектора Гърция – България. Тя поясни, че и там са добри новините. Министърът даде разяснения, че е избран е инженер-консултантът, предстои доставчикът на тръби през април и строителят през май. \"Когато обсъждаме тази тема, свързана с изграждането на газоразпределителен център, трябва да знаем, че като един от потенциалните източници за доставка на природен газ, ние разглеждаме и местния добив. Затова и той е един от потенциалните източници, един от основните приоритети в нашата управленска програма в част енергетика. Ние залагаме изключително много на местния добив, залагаме на това проучванията, които в момента се извършват в дълбоко Черно море наистина да се увенчаят с успех. Няма по-голяма диверсификация от това да разполагаме с местни енергийни ресурси“, коментира Петкова. \r\nВъв връзка с изслушването заместник-председателят на Енергийна комисия и депутат от ГЕРБ Валентин Николов посочи, че  газов хъб „Балкан“ е важен за общество и за България, това е значителна инвестиция в областта на енергетиката. Той посочи, че след като е избран изпълнител за газовия хъб означава, че „Турски поток“ няма да ни заобиколи.  \r\nДеница КИТАНОВА", "date": "2019.04.04", "title": "Успешно приключи обществената поръчка за избор на изпълнител за газов хъб „Балкан“ (ОБЗОР)"}
{"url": "http://www.focus-news.net/news/2019/04/04/2642588/the-daily-telegraphvseki-region-v-angliya-i-uels-e-shtastliv-da-napusne-es-bez-sdelka-s-izklyuchenie-na-london.html", "text": "Всеки английски и уелски район, с изключение на M25 (Лондон – бел. ред.) е щастлив, ако може да напусне Европейския съюз дори без сделка, ако през следващата седмица не се постигне споразумение, пише в днешния си брой  The Daily Telegraph . \r\nПроучването е направено от YouGov, въпросът, който е задаван, гласи: “ако Великобритания няма сделка до 12 април, какво ще се случи според вас?“ . \r\nОбобщени, резултатите сочат, че само жителите на Лондон не искат да се напуска ЕС без сделка.   \r\nВ Лондон 48 на сто от гласоподавателите са съгласни: „Трябва да се отхвърлят нашите гласове за напускане и Великобритания да остане в ЕС ”. Само 26 на сто са съгласни да се излезе от Евросъюза  без сделка.   \r\nИзвън столицата на Обединеното кралство картината се променя на 180 градуса: в южна Англия 44 на сто подкрепят „без сделка“, срещу 33 на сто – против.    Ивелина Ватова", "date": "2019.04.04", "title": "The Daily Telegraph:Всеки регион в Англия и Уелс е щастлив да напусне ЕС без сделка, с изключение на Лондон"}
{"url": "http://www.focus-news.net/news/2019/04/04/2642581/izvestiya-mvnr-na-rf-otseni-novite-merki-koito-nato-predpriema-sreshtu-rusiya-v-cherno-more.html", "text": "Заявлението на НАТО по повод Керченския пролив напомня на подкрепа за войнстващите лозунги на Петро Порошенко в навечерието на втория тур от изборите за нов държавен глава на Украйна , се казва в съобщението, което на 3 април направи заместник външният министър на РФ Григорий Карасин, пише вестник  „Известия“ . \r\nПостоянният представител на САЩ в НАТО Кей Бейли Хатчисън съобщи за плановете на алианса да гарантира сигурност за украинските плавателни съдове през Керченския проток и да увеличи броя на въздушните разузнавателни полети в региона.   \r\n„Звучи като едностранна подкрепа за милитаристичните лозунги на Петро Порошенко, които водят до изостряне на ситуацията в навечерието на втория тур. Те са израз на очакванията да се пробуди псевдопатриотичен дух в украинския избирател », коментира Карасин. \r\nЗаместник министърът отбелязва също, че украинците вече са свикнали с подобни провокации от страна на совите власти и едва ли това би променило настроенията на електората.   \r\nОт Съвета на Федерацията по-рано припомниха, че пред плаването в Черно море няма никакви препятствия, а плановете на НАТО само нагнетяват обстановката в района.  . \r\nНа 2 април от Държавния департамент на САЩ съобщиха, че „пакетът с мерки“ за Черно море ще бъде приет от ръководителите на външнополитическите ведомства на държавите, членки на НАТО по време на срещата за 70-та годишнина от създаването на Организацията на Северноатлантическия договор, която се провежда в момента (четвъртък и петък, 3 и 4 април – бел. ред.)  във Вашингтон. \r\nАктивността на НАТО в Черно море нарасна след провокацията на Украйна в Керченския пролив. На 25 ноември 2018 година три кораба на ВМС на страната навлязоха в териториалните води на РФ и бяха задържани от пограничните служби.   Ивелина Ватова", "date": "2019.04.04", "title": "„Известия“: МВнР на РФ оцени новите мерки, които НАТО предприема срещу Русия в Черно море"}
{"url": "http://www.focus-news.net/news/2019/04/04/2642585/vedomosti-zelenskiy-predlozhi-na-poroshenko-da-provedat-debat-v-kievskiya-stadion-olimpiyski.html", "text": "Актьорът Владимир Зеленский, който събра най-много гласове в  първия тур от президентските избори в Украйна, се съгласи на публичен дебат с действащия държавен глава Петро Порошенко и предложи той да се проведе на стадион „Олимпийски“ в Киев, пише вестник  „Ведомости“ .  \r\nВ първия тур за актьора гласуваха избирателите в 19 от общо 24 избирателни района. В специално видеообръщение към Порошенко, публикувано на страницата на актьора във Фейсбук, Зеленский е поставил и няколко условия:  дебатът трябва да се състои „пред народа на Украйна“, всички канали трябва да имат право да го предават на живо, а всички журналисти – да присъстват. Освен това е настоял всеки от кандидатите „задължително да премине през медицинска експертиза и да докаже пред народа, че не е нито алкохолик, нито наркоман“.    \r\nТака според Зеленский Порошенко е длъжен да обяви публично, че няма да води дебат с „марионетка на Кремъл или на Коломойский (украински олигарх – бел. ред.), нито с ватман или едър рогат добитък, не става дума и за клоун, а за кандидата за президент Владимир Зеленский ». \r\nЗа да отговори на предложението му Зеленский е дал срок от 24 часа на Порошенко, а в предизборната си страница във Фейсбук е пуснал часовник, който отчита времето.   \r\nСлед като е излязла поканата от страна на Зеленский от пресслужбата на стадион „Олимпийски“ са заявили, че подобни предложения за дебати идват от самите кандидат президенти, а не от ръководството на стадиона, с него те не са обсъждани и не са съгласувани с програмата за мероприятията на него. «Заявяваме, че Националният спортен комплекс „Олимпийски“ е аполитично държавно предприятие и не приема да участва в предизборните кампании на нито един от кандидатите за президент на Украйна», са категорични от пресслужбата му.   \r\nСтадионът разполага с над 70 000 места.   \r\nНа 31 март в Украйна премина първият тур на изборите за президент. За втория тур останаха Зеленский и Порошенко. Обработени са 99,99 на сто от всички протоколи. Според получените данни Зеленский е събрал 30,24 процента от гласовете, а Порошенко - 15,95 на сто.  \r\nВ деня на самите избори сега действащият президент заяви, че в навечерието на втория тур е добре да се проведе дебат между кандидатите.    Ивелина Ватова", "date": "2019.04.04", "title": "„Ведомости“: Зеленский предложи на Порошенко да проведат дебат в киевския стадион „Олимпийски“"}
{"url": "http://www.focus-news.net/news/2019/04/04/2642593/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Всеки английски и уелски район, с изключение на M25 (Лондон – бел. ред.) е щастлив, ако може да напусне Европейския съюз дори без сделка, ако през следващата седмица не се постигне споразумение, пише в днешния си брой  The Daily Telegraph . \r\nПроучването е направено от YouGov, въпросът, който е задаван, гласи: “ако Великобритания няма сделка до 12 април, какво ще се случи според вас?“ . \r\nОбобщени, резултатите сочат, че само жителите на Лондон не искат да се напуска ЕС без сделка.   \r\nВ Лондон 48 на сто от гласоподавателите са съгласни: „Трябва да се отхвърлят нашите гласове за напускане и Великобритания да остане в ЕС ”. Само 26 на сто са съгласни да се излезе от Евросъюза  без сделка.   \r\nИзвън столицата на Обединеното кралство картината се променя на 180 градуса: в южна Англия 44 на сто подкрепят „без сделка“, срещу 33 на сто – против.   \r\n*** Лидерите на двете партии във Великобритания продължават да са разделени, главни лейбъристки искания продължават да са митническият съюз и възможността за втори референдум, но в същото време,според главния прокурор, всеки мек развод по-късно може да се втвърди, пише  The Daily Mail . \r\n  Вестникът обобщава постигнатото около Брекзит в сряда, 3 април: Господин Корбин : срещата с Тереза Мей е „полезна, но недовършена“.Той се оплака: „не е имало много шанс, както очаквах“, но за утре (четвъртък – бел. ред.) се предвиждат още разговори.   Двама министри  – Найджъл Адамс и Крис Хийтън-Харис, в сряда напуснаха кабинета в знак на протест, че Мей търси помощ от Корбин.   Премиерът и лейбъристкият лидер  проведоха първи кръг разговори за мека сделка по Брекзит след парламентарния час за въпроси към премиера (PMQs), който се провежда всяка сряда.     Мей  написа на депутатите на торите: 'Това е единственият начин да осигурим гладък, плавен и подреден изход от Европейския съюз за Великобритания, както обещахме.“ Главният прокурор Джефри Кокс  поясни: всякакъв митнически съюз може да бъде оставен за по-късно, след като се приключи с Брекзит.    Премиерът  беше обвинена в измяна заради предложението за по-мек Брекзит вместо варианта за излизане без сделка на 12 април.   Крис Хийтън-Харис , който се занимава с планиране на опцията „Без сделка“, подаде оставка с аргумента „моята работа вече е без значение“.   Младшият министър за Уелс Найджъл Адамс  също напусна кабинета, като се обърна към премиера с думите: „ Вие решихте каква да е сделката – сготвихте я като марксист, който никога не поставя британските интереси на първо място. Все пак това е по-добре отколкото да напуснем без сделка.' Джейкъб Рийс-Мог  заяви: 'Онези 52 процента, които гласуваха за напускане на ЕС, не са представени в тази коалиция“. За следващата седмица Мей планира да убеди ЕС да се приеме нов график, според който Великобритания ще го напусне на 22 май.   \r\n*** В четвъртък Джеръми Корбин ще представи накратко разговорите си с министър председателя Тереза Мей, след като натискът от страна на лейбъристите за втория референдум избухна в открит спор с Емили Торнбъри, външен министър от правителството в сянка, която написа на колегите си, че всяка договореност трябва публично да се гласува, пише  The Guardian . \r\nКакто лейбъристите, така и Даунинг Стрийт оцениха дискусиите като „конструктивни“. И от двете страни обърнаха внимание, че е нужно да проведат и разговори по технически въпроси, на които ще им помагат държавни служители. Те са насрочени за четвъртък.   \r\n“Проведохме конструктивни дискусии, в които разгледахме подробно различни идеи за това как да се излезе от задънената улица на Брекзит,” казва говорителят на лейбъристите. “Договорихме програма за работата на двата екипа по споразумението.” \r\nСпешно заседание на кабинета в сянка е било свикано веднага след края на разговорите с кабинета, на него са обсъдени начините, по които ще действа Лейбъристката партия в следващите дни и месеци.   \r\nТорнбъри е написала на колегите си, че не може да присъства по лични причини, но е настояла всяко предложение за сделка да бъде подлагано на публично гласуване. Според нея, кабинетът, който във вторник проведе гласуването, и кабинетът в сянка трябва да приемат еднакви процедурни правила.  \r\nКорбин прие изненадващото предложение на министър-председателя за преговори, както и сигналът й, че желае да обмислят една по-мека форма на Брекзит, особено след маратона от срещи, които кабинетът проведе във вторник.   \r\nТой обаче се изправи пред натиска от страна на депутатите, които са разтревожени, че може да се съгласи да подпише сделката за Брекзит без да я подложи на референдум. Накрая той обърна специално внимание, че обсъдил тази тема в разговорите.  След срещата с Мей Корбин написа в Туитър: „ Представих алтернативния лейбъристки план и поставих въпроса за публичен вот, за да се избегне опцията „без сделка“ или напускане при лоша и неизгодна сделка.“", "date": "2019.04.04", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/04/2642592/pregled-na-mezhdunarodnite-novini-do-6-chasa-agentsiya-fokus.html", "text": "На територията на Босна и Херцеговина има голям брой мини, но се работи за това до 2025 година да бъде изцяло изчистена, заяви ръководителят на делегацията на ЕС в Босна, Ларс Гунар Вигемарк, съобщава информационна агенция „ Макфакс . \r\nПредставяйки анализа на дейността по отстраняването на мините, той каза, че от началото на годината е приета нова стратегия за разминиране за периода 2018-2025 г., чиято реализация е подкрепена от ЕС с 10 милиона евро.  \r\nВигемарк подчерта, че работата ще допринесе за безопасността на гражданите, селското стопанство и също ще направи място за реализация на значими проекти от пътната инфраструктура. \r\nДва процента от територията на Босна и Херцеговина все още са заети с мини, а според новата стратегия процесът би трябвало да приключи до 2025 г. \r\n*** САЩ разположиха групата за хуманитарна помощ на остров Кюрасао, който влиза в състава на Кралство Нидерландия. За това съобщи в сряда пресслужбата на Държавния департамент на САЩ, предава  ТАСС .   \r\n\"Днес Съединените щати преместват предварително хуманитарната помощ за народа на Венецуела на остров Кюрасао“, се заявява в документа и се изтъква, че страната „продължава да страда от корупцията и сериозните пропуски в управлението на икономиката, допускани от режима на бившия президент Мадуро“. \"Четири комплекта помощ от порядъка на 550 кг всеки позволяват да се задоволят потребностите на 40 хиляди души в срок от три месеца, помагат да се покрият нуждите с основни медицински препарати във венецуелските болници и медицинските центрове“, пише в съобщението на американското външнополитическо ведомство.   \r\nПо-рано официалният представител на руското МВнР Мария Захарова обяви, че на практика САЩ получават карт-бланш от Нидерландия да използват острова като плацдарм за агресивна намеса във вътрешните работи на Венецуела. По думите й, независимо от факта, че в споразумението между Нидерландия и САЩ става дума за използване на инфраструктурата на Кюрасао за хуманитарни доставки във Венецуела, сделката не изключва и възможността да се предприемат не само граждански, но и други средства при доставките. Захарова отбелязва, че очевидно става дума за военни методи и призова властите на автономната островна държава да не допускат „територията й да се използва като опорен пункт за поредната западна авантюра, която може сериозно да дестабилизира ситуацията в региона \". \r\n***  Четиричленно семейство излетя с „Чесна“ от летището в Охрид към София, припомня македонската телевизия  21ТВ   на сайта си.  \r\nНад планината Якубица при връх Солунска глава пилотът, управляващ самолета, влиза във връзка с контролата на полета в Скопие и съобщава, че са попаднали в турбуленция и че вижда голям облак, през който трябва да премине.  Контрол на полета :  Чувствате ли сътресения?   Пилот :  Вече не, имаме визуален контакт със земята, подготвяме се да минем през голям облак.   \r\nСлед тези реплики пилотът повече не се появява в ефир.  \r\nВ 16:16 ч. във вторник \"Чесна\"-та в се изгубва от радарите. Около 19 часа вечерта представители на македонското МВР с два хеликоптера откриват останките от самолета на около 5 км северозападно от връх Солунска глава.  \r\nОт ведомството  потвърдиха, че всички пътници са загинали. Сред тях има и непълнолетно лице.  \r\nНа сайта на македонския телевизионен канал се съобщава, че българският премиер Бойко Борисов е заявил за медиите готовност да изпрати хеликоптер, за да се установят причините за катастрофата на самолета. Той е подчертал, че територията около този планински връх е много трудна и непристъпна.  \r\nОт МВР съобщават, че телата са изпратени вече за аутопсия. В сряда сутринта двама прокурори са били в района на произшествието при Якубица, където са извършили оглед на мястото заедно с представителите на МВР и другите институции, включени в разследването. ите на МВР и другите институции, включени в разследването. \r\n*** Шефът на Организацията на Северноатлантическия Договор в сряда предупреди Конгреса на САЩ за заплаха, която „една по-агресивна Русия“ налага, включително и масирана военна подготовка и напрежение, заплахи за суверенни държави, употреба на вещества, предизвикващи парализа и кибератаки, предава  Reuters .   \r\n“Трябва да преодолеем нашите различия, защото в бъдеще ще се нуждаем от съюза си още повече. Изправяме се пред безпрецедентни предизвикателства, с които нито една държава не може сама да се справи,” са думите на Йенс Столтенберг, генерален секретар на НАТО, пред американските конгресмени.   \r\n“НАТО не възнамерява да разполага ядрени ракети „земя-въздух“ в Европа“, е заявил той. „Но НАТО винаги ще предприема нужните стъпки, за да гарантира ефективно възпиране, достойно за доверие.” \r\nЧленовете на Конгреса, които поздравяваха Столтенберг с постоянни овации и одобрителни възгласи, обявиха, че обръщението му към съвместното заседание на Камарата на представителите и Сената, е шанс да се потвърди американският ангажимент и отговорност към НАТО.   \r\nСтолтенберг е първият ръководител на международна организация и първият норвежец, на когото се предоставя честта да се обърне към Конгреса на САЩ. Поканата за тази реч е свързана с честване на 70-та годишнина на организацията, която се отбелязва във Вашингтон. Тя е повод да се изпрати и послание към Тръмп за силната двупартийна подкрепа за НАТО.   \r\n“Силата на една държава не се измерва единствено по размера на нейната икономика или броя на войниците й, а също и според това колко приятели има тя“, твърди Столтенберг и добавя: „ Благодарение на НАТО САЩ имат повече приятели от която и да е друга сила. Това ги прави по-надеждни и по-сигурни. ” \r\nПо-късно през годината Сенатът трябва да гласува дали Северна Македония ще стане 30-тият член на организацията.  \r\nТръмп непрекъснато повтаря пред европейските съюзници, че те трябва да отделят повече за отбрана и така да облекчат товара на САЩ.  \r\nПреди време през тази година, преди Столтенберг да бъде поканен в Конгреса, председателката на Долната му камара Нанси Пелоси водеше делегация на демократите в Брюксел. Тази визита целеше да убеди  европейските съюзници, че различията с Тръмп са  просто „семейни кавги“, а трансатлантическите връзки си остават силни. \r\nАмериканските конгресмени приеха законодателство, с което се налагат ограничения за президента да не предприема мерки за напускане на организацията сам без решение на законодателите.    \r\nВ срещата си с Тръмп във вторник Столтенберг е подчертал, че държавите, членки на НАТО в последните две години са добавили в своя военен бюджет 41 млрд долара, като според него сумата ще стигне до 100 млрд долара през 2019-та.  \r\n“Това прави НАТО още по-силна. Това е добре за Европа, но то е добре и за Америка“, заключава Йенс Столтенберг в обръщението си към американския Конгрес.   \r\n*** По време на визитата си в Ирландия в четвъртък канцлерът на Германия ще обсъди проблемите, с които тази страна може да се сблъска в случай на Брекзит без сделка. Това е казала Меркел в сряда на пресконференция по повод срещата с министър-председателите на източногерманските федерални земи, която е транслирана директно от телевизионния канал NTV, предава  ТАСС . \r\nТя е заявила, че искрено съжалява за решението на Великобритания да напусне Евросъюза. „ Винаги съм казвала, че до последната минута на утвърдената дата [12 април] ще се боря цялата процедура по излизането на Великобритания от ЕС да приключи със сделка. Това е в интерес на Обединеното кралство, но и в наш интерес. \" \r\n\"Видно е, че се полагат интензивни усилия, но е ясно и че просто съществуват различни представи. Надявам се, дебатите, които се водят, в това число и от премиера Тереза Мей, да са успешни.“, е мнението на германския канцлер. \r\nНа пресконференцията Меркел е съобщила, че при визитата си в Дъблин в четвъртък ще обсъди проблемите, с които може да се сблъска Република Ирландия в случай на Брекзит без сделка: \"От една страна става дума за целостта на вътрешния пазар, а от друга – за мира между Северна Ирландия [която остава част от Обединеното кралство] и Република Ирландия\". Според нея приоритет трябва да е обсъждането и решаването на въпроса с ирландската граница. \r\n*** Като развяваха национални знамена алжирците отбелязаха оставката на ветерана президент Абделазис Бутефлика. В същото време в сряда продължиха протестите и настояването за помитаща промяна на политическата система на страната, предава  AFP .   \r\nНапускането на 82-годишния държавен глава бе обявено по медиите късно във вторник, след като седмици от многолюдни демонстрации разтърсваха северноафриканската нация.  Много алжирци признават, че не познават друг президент освен Бутефлика, който е на власт две десетилетия, но особено след 2013 год., когато получи удар, рядко са го виждали на обществени места. Протестиращите в столица са доволни от оттеглянето му, но са решили да продължат с демонстрациите и да се борят за отричане на какъвто и да е преход, който запазва властта в ръцете на „системата“.   „Успокоение на сърцата“ \r\nВ сряда Конституционният съд на Алжир обяви, че приема оставката на Бутефлика и информира парламента, че постът му официално е свободен.   \r\nБлизо 20 алжирски неправителствени групи заявиха, че няма да допуснат властови преход, при който се запазва същата структура. Те призоваха за нови протести в петък за „демократична промяна“.  В общо съобщение те обявиха: „Оставката на Бутефлика е първата победа, но тя не е достатъчна.“  \r\nСпоред алжирската конституция председателят на горната камара на парламента, който в момента е 77-годишният Абделкадер Бенсалах, трябва да поеме управлението на държавата и в срок от 90 дни да организира президентски избори.  \r\nАлжир избегна размириците и хаосът, които последваха Арабската пролет, довели до смъкването от власт на управляващите съседите му Тунис и Либия. Но недоволството, особено сред младите, се превърна в гняв, след като през февруари Бутефлика заяви, че ще се кандидатира за пети мандат в изборите, които трябваше да се проведат през април.  Напрежението се засили, когато във вторник главнокомандващият армията Ахмед Гаид Салах призова за отстраняване на президента от власт. Скоро след този призив държавната телевизия обяви, че Бутефлика е изпратил оставката си до Конституционния съвет. В писмото му се чете: „ С това решение искам да допринеса за успокоение на сърцата и душите на моите сънародници, да им позволя да поведат Алжир към по-добро бъдеще, към което те се стремят.“  \r\nВ друго писмо, което държавната телеграфна агенция APS публикува, той поднася совите извинения на алжирския народ за „всяка проявена слабост“, но същевременно той е и „горд“ с онова, с което е допринесъл за страната: \"напускам политическата сцена без тъга или страх за бъдещето на нашата страна. Господ е свидетел на моята искреност и лоялност.“, пише Бутефлика в писмото си към нацията.   \r\nМакар че двете десетилетия на неговото управление са след десетилетието на гражданска война, през която преминава Алжир, Бутефлика често е обвиняват в авторитаризъм. Бившият премиер Али Бенфлис, който се превърна в негов противник, заяви, че напускането му е „злочест епилог“ на отминалите две десетилетия и възхвали протестното движение като „мирна народна революция“.  Призиви за „демократичен преход“ \r\nГенералният секретар на ООН Антонио Гутериш отбеляза „зрелостта и спокойната природа на готовността на алжирския народ да извърши промени в обществото си“, се казва в съобщение от централата на ООН в НЮ Йорк.  „Той се надява на мирен и демократичен преходен процес, който да отрази желанията на алжирците.“ В коментар от САЩ се заявява: „ бъдещето на страната е на алжирския народ и негово право е сам да решава“.  Дългогодишният съюзник Русия се обяви за преход без чужда „намеса“. Френският външен министър Жан-Ив Льо Дриен, заяви, че е убеден, че „демократичният преход“ на Алжир ще продължи „в същия дух на спокойствие и отговорност“, който бе проявен в последните седмици.   \r\nВ сряда в ареста бе изпратен алжирският бизнес магнат и дългогодишен поддръжник на Бутефлика Али Хаддад. Само преди няколко дни той бе задържан на границата с Тунис, при опит ад я прекоси. В него тогава бе открита недекларирана валута и два паспорта. Списание „Форбс“ описва Хаддад като един от най-богатите алжирски предприемачи, когото нерядко са приемали като политически инструмент в ръцете на Бутефлика. По информация от националните медии на Алжир прокуратурата е предприела мерки да бъдат задържани и редица други бизнесмени от обкръжението на бившия вече президент, за които има съмнение, че може да се укрият или напуснат страната. Започнали са и редица разследвания.  \r\n*** Иранският външен министър Джавад Зариф в сряда заяви, че европейските сили не са способни да се справят със санкциите, които САЩ налага на Техеран, след като се оттегли от иранската ядрена сделка, предава  AFP . \r\nВ 2015 година Иран и шест световни сили се споразумяха за тежки ограничения на ядрените активности на Техеран, при което трябваше да се облекчат санкциите и икономическите им ефекти.   \r\nПрез май 2018 г. обаче президентът Доналд Тръмп обаче оттегли Вашингтон от сделката, която технически е озаглавена Съвместен всеобхватен план за действие (JCPOA), като наложи отново наказателни санкции за Ислямската република.   \r\nОстаналите страни по ядрената сделка – Великобритания, Франция, Германия и Русия, заедно с ЕС, обаче настояха те да продължат работата си по нейното приложение.   \r\n\"Отначало европейците възприеха JCPOA (ядрената сделка) като постижение, но може би не са готови за това, и със сигурност не са в състояние да се обявят против санкциите на САЩ,\". Това Зафир е обявил в интервю за Khamenei.ir, официалният уебсайт на върховния лидер на Иран, аятолах Али Хаменей. \r\n\"ще продължим да настояваме европейците да спазват поетите от тях ангажименти. Европа трябва да знае, че не може да се плаши от поетите задължения и да не ги изпълнява, като излиза с няколко изявления и някакви непълни планове“, е допълнил ръководителят на външнополитическото ведомство на Иран.   \r\nЗариф, който е главен преговарящ от страна на своята държава в преговорите по сделката , обяви, че Иран ще продължи да притиска европейците да спазват совите ангажименти по нея, но е добавил, че „ние никога няма да имаме някакви надежди“ спрямо тях.   \r\nЗариф е казал в интервюто, че вместо към западните сили Ислямската република се обръща към совите традиционни партньори в лицето на Русия и Китай, като е пояснил: „бъдещето на нашата външна политика е в тази посока“. \r\n*** Американският държавен секретар Майк Помпео в сряда предупреди Турция, че тя удари Сирия, това ще има „опустошителни“ последици, предава  AFP . Предупреждението той е отправил в лична среща с външния министър Мевлют Чавушоглу във Вашингтон. \r\n\"Държавният секретар Помпео изрази подкрепа за преговорите, които в момента се водят относно североизточна Сирия, но предупреди за потенциално опасните последици, ако Турция предприеме едностранни военни действия в района“, се казва в съобщение на Държавния департамент след разговорите между двамата.   \r\nТурция нееднократно заплашва да нанесе удар по доминираните от кюрдите Сирийски демократични сили, които се присъединиха към западните сили в битката с групировката „Ислямска държава“ (ИД). Турция ги свързва със сепаратистко движение на ПКК в страната си.   \r\nСтрахове за сигурността на бойците принудиха САЩ да отложат изпълнението на решението на президента Тръмп за оттегляне на американските войски от Сирия.   \r\nЧавушоглу е във Вашингтон по повод честването на70-та годишнина от създаването на НАТО. По-рано в сряда, той е бил попитан дали мисли, че САЩ имат ясна политика за Сирия. Отговорът на турския дипломат номер едно гласи: „Не, и това е проблемът“.   \r\nДържавният секретар Помпео го е притиснал за плановете на Турция да купи от Русия ракетната система за отбрана С-400. \r\nВ понеделник САЩ суспендираха участието на Турция в програмата за бомбардировачите F-35 заради руската сделка. \r\nПомпео е изразил загриженост и за задържането в Турция на служители от американското консулство, както и на американския гражданин  и учен Серкан Гьолге, с обвинения за връзки с провалилия се опит за държавен преврат. \r\n*** Заявлението на НАТО по повод Керченския пролив напомня на подкрепа за войнстващите лозунги на Петро Порошенко в навечерието на втория тур от изборите за нов държавен глава на Украйна , се казва в съобщението, което на 3 април направи заместник външният министър на РФ Григорий Карасин, пише вестник  „Известия“ . \r\nПостоянният представител на САЩ в НАТО Кей Бейли Хатчисън съобщи за плановете на алианса да гарантира сигурност за украинските плавателни съдове през Керченския проток и да увеличи броя на въздушните разузнавателни полети в региона.   \r\n„Звучи като едностранна подкрепа за милитаристичните лозунги на Петро Порошенко, които водят до изостряне на ситуацията в навечерието на втория тур. Те са израз на очакванията да се пробуди псевдопатриотичен дух в украинския избирател », коментира Карасин. \r\nЗаместник министърът отбелязва също, че украинците вече са свикнали с подобни провокации от страна на совите власти и едва ли това би променило настроенията на електората.   \r\nОт Съвета на Федерацията по-рано припомниха, че пред плаването в Черно море няма никакви препятствия, а плановете на НАТО само нагнетяват обстановката в района.  . \r\nНа 2 април от Държавния департамент на САЩ съобщиха, че „пакетът с мерки“ за Черно море ще бъде приет от ръководителите на външнополитическите ведомства на държавите, членки на НАТО по време на срещата за 70-та годишнина от създаването на Организацията на Северноатлантическия договор, която се провежда в момента (четвъртък и петък, 3 и 4 април – бел. ред.)  във Вашингтон. \r\nАктивността на НАТО в Черно море нарасна след провокацията на Украйна в Керченския пролив. На 25 ноември 2018 година три кораба на ВМС на страната навлязоха в териториалните води на РФ и бяха задържани от пограничните служби.", "date": "2019.04.04", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/04/2642594/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Ръководството на палестинската групировка ХАМАС възстановява връзките си с шиитската „ос на съпротивление“, които бяха отслабени на фона на гражданския конфликт в Сирия, пише  „Независимая газета“ .  \r\nСирийското правителство е единствената страна от тази „ос на съпротивлението“, която не поддържа идеята за отстъпление от предишното ниво на отношения с ХАМАС. Ролята на дипломатически посредник между официален Дамаск и палестинската групировка сега изпълнява Иран. Това признават и в Техеран, който се опитва да убеди сирийското правителство да смекчи  позицията си, но Дамаск не отстъпва. Ситуацията около суверенитета на Голанските възвишения ще промени нещо в сирийската политика. ХАМАС направи реверанс към Дамаск като разкритикува президента на САЩ Доналд Тръмп заради признаването на израелския суверенитет на Голан. Шефът на политическото бюро на движението „Исмаил Хания“ направи изявление, в което се казва, че американците не трябва да се намесват в работите на арабите, като им предлагат свои решения.   \r\nВръзките между шиитската „ос на съпротивление“ и сунитската групировка бяха сериозно изкривени заради конфликта в Сирия. Тогавашният лидер на ХАМАС Халед Машал дори не се притесняваше открито да поддържа противниците на сирийското правителство.  Дамаск на свой ред приписваше на палестинското движение вероятността да финансират и да предоставят военна помощ за неговите противници. Връзките започнаха да се подобряват след като настъпиха промени във върховете на ХАМАС през 2017 година. Първият, с когото се удаде шанс да се водят преговори, беше ливанската „Хизбула“, която се смята за един от сателитите на Иран. Лидерите на палестинската групировка успяха дори да наложат отношенията с Ислямската република – те посетиха Техеран през 2017 и 2018 година. Има сведения, че Иран дори е възстановил финансовата си подкрепа за ХАМАС. \r\n*** Актьорът Владимир Зеленский, който събра най-много гласове в  първия тур от президентските избори в Украйна, се съгласи на публичен дебат с действащия държавен глава Петро Порошенко и предложи той да се проведе на стадион „Олимпийски“ в Киев, пише вестник  „Ведомости“ .  \r\nВ първия тур за актьора гласуваха избирателите в 19 от общо 24 избирателни района. В специално видеообръщение към Порошенко, публикувано на страницата на актьора във Фейсбук, Зеленский е поставил и няколко условия:  дебатът трябва да се състои „пред народа на Украйна“, всички канали трябва да имат право да го предават на живо, а всички журналисти – да присъстват. Освен това е настоял всеки от кандидатите „задължително да премине през медицинска експертиза и да докаже пред народа, че не е нито алкохолик, нито наркоман“.    \r\nТака според Зеленский Порошенко е длъжен да обяви публично, че няма да води дебат с „марионетка на Кремъл или на Коломойский (украински олигарх – бел. ред.), нито с ватман или едър рогат добитък, не става дума и за клоун, а за кандидата за президент Владимир Зеленский ». \r\nЗа да отговори на предложението му Зеленский е дал срок от 24 часа на Порошенко, а в предизборната си страница във Фейсбук е пуснал часовник, който отчита времето.   \r\nСлед като е излязла поканата от страна на Зеленский от пресслужбата на стадион „Олимпийски“ са заявили, че подобни предложения за дебати идват от самите кандидат президенти, а не от ръководството на стадиона, с него те не са обсъждани и не са съгласувани с програмата за мероприятията на него. «Заявяваме, че Националният спортен комплекс „Олимпийски“ е аполитично държавно предприятие и не приема да участва в предизборните кампании на нито един от кандидатите за президент на Украйна», са категорични от пресслужбата му.   \r\nСтадионът разполага с над 70 000 места.   \r\nНа 31 март в Украйна премина първият тур на изборите за президент. За втория тур останаха Зеленский и Порошенко. Обработени са 99,99 на сто от всички протоколи. Според получените данни Зеленский е събрал 30,24 процента от гласовете, а Порошенко - 15,95 на сто.  \r\nВ деня на самите избори сега действащият президент заяви, че в навечерието на втория тур е добре да се проведе дебат между кандидатите. \r\n*** В регламента за безвизово пътуване на британците в ЕС след Брекзит Гибралтар е определен като британска колония, пише  „Известия“ .Терминът за първи път се прилага към тази отвъдморска територия на Обединеното кралство, чиято принадлежност се оспорва от Испания.   \r\n«За първи път той се появява в текста на Договора за Европейския съюз“, съобщават от правителството на Испания. Освен това Мадрид претендира, че има право на вето по отношение на споразуменията на ЕС, които засягат тази „британска колония“.   \r\nВ самия Гибралтар изразяват възмущение от подобна формулировка.  В референдумите от 1967 и 2002 г. 90 на сто от гибралтарците са изразили желание да останат в състава на Великобритания.   \r\nНа 1 февруари британският премиер Тереза Мей заяви, че Гибралтар се явява пълноправна част от британското семейство,  че има зрели и съвременни конституционни отношения с Великобритания и те няма да се променят след излизането на страната от Евросъюза.", "date": "2019.04.04", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/04/04/2642589/nezavisimaya-gazeta-siriyskoto-pravitelstvo-ima-oshte-edin-sayuznik.html", "text": "Ръководството на палестинската групировка ХАМАС възстановява връзките си с шиитската „ос на съпротивление“, които бяха отслабени на фона на гражданския конфликт в Сирия, пише  „Независимая газета“ .  \r\nСирийското правителство е единствената страна от тази „ос на съпротивлението“, която не поддържа идеята за отстъпление от предишното ниво на отношения с ХАМАС. Ролята на дипломатически посредник между официален Дамаск и палестинската групировка сега изпълнява Иран. Това признават и в Техеран, който се опитва да убеди сирийското правителство да смекчи  позицията си, но Дамаск не отстъпва. Ситуацията около суверенитета на Голанските възвишения ще промени нещо в сирийската политика. ХАМАС направи реверанс към Дамаск като разкритикува президента на САЩ Доналд Тръмп заради признаването на израелския суверенитет на Голан. Шефът на политическото бюро на движението „Исмаил Хания“ направи изявление, в което се казва, че американците не трябва да се намесват в работите на арабите, като им предлагат свои решения.   \r\nВръзките между шиитската „ос на съпротивление“ и сунитската групировка бяха сериозно изкривени заради конфликта в Сирия. Тогавашният лидер на ХАМАС Халед Машал дори не се притесняваше открито да поддържа противниците на сирийското правителство.  Дамаск на свой ред приписваше на палестинското движение вероятността да финансират и да предоставят военна помощ за неговите противници. Връзките започнаха да се подобряват след като настъпиха промени във върховете на ХАМАС през 2017 година. Първият, с когото се удаде шанс да се водят преговори, беше ливанската „Хизбула“, която се смята за един от сателитите на Иран. Лидерите на палестинската групировка успяха дори да наложат отношенията с Ислямската република – те посетиха Техеран през 2017 и 2018 година. Има сведения, че Иран дори е възстановил финансовата си подкрепа за ХАМАС.  Ивелина Ватова", "date": "2019.04.04", "title": "„Независимая газета“: Сирийското правителство има още един съюзник"}
{"url": "http://www.focus-news.net/news/2019/04/04/2642597/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-dunav-most-vidin.html", "text": "Интензивен е трафикът за товарни автомобили на изход при ГКПП \"Дунав мост - Видин\". Това съобщиха от  Главна дирекция \"Гранична полиция\".   Информацията за трафика е към 6.00 ч. На останалите гранични пунктове трафикът е нормален.", "date": "2019.04.04", "title": "ГД \"Гранична полиция\":  Интензивен е трафикът за товарни автомобили на изход при ГКПП \"Дунав мост - Видин\""}
{"url": "http://www.focus-news.net/news/2019/04/04/2642595/sport-v-seriya-a-spal-pobedi-latsio-s-10.html", "text": "В 30 кръг от италианската Серия „А“ като домакин СПАЛ победи Лацио с 1:0. Единственият гол в тази среща отбеляза Петаня от дузпа в 89-та минута.Загубата на Лацио веднага бе оценена от коментаторите като голямо отстъпление от амбициите на отбора за участие в шампионското първенство на Италия през следващия сезон. \r\nОстаналите резултати от срещите, играни в сряда вечерта:  \r\nЕмполи- Наполи 2:1  \r\nДженоа-Интер 0:4 \r\nРома-Фиорентина 2:2 \r\nТорино-Сампдория 2:1  \r\nФрозиноне-Парма 3:2 .", "date": "2019.04.04", "title": "Спорт: В серия \"А\" СПАЛ победи Лацио с 1:0"}
{"url": "http://www.focus-news.net/news/2019/04/04/2642997/evroparlamentat-prie-na-parvo-chetene-paketa-mobilnost-obzor.html", "text": "Европейският парламент прие на първо четене пакета „Мобилност“, след като на Председателски съвет в сряда беше отхвърлено предложението текстовете да отпаднат от дневния ред. Миналата седмица председателят на Европейския парламент Антонио Таяни върна пакета в ресорната комисия и промените не влязоха за гласуване в пленарната зала в Страсбург. Причината за това бяха постъпилите повече от 1 200 изменения на първоначалните текстове, което може да доведе до допускане на грешки при гласуване. Междувременно 16 български евродепутати излязоха с декларация, в която заявиха, че пакетът „Мобилност” не трябва да бъде подлаган на гласуване в пленарна зала, докато не се постигне широк консенсус. Във вторник на извънредно заседание на транспортната комисия, бяха гласувани над 1200 предложения за изменения по пакета. В резултат 1126 продължиха за гласуване в пленарна зала. \r\nВ пленарна зала минаха и трите доклада по пакета- за командироването на шофьорите, за времето им за почивка, както и за каботажа. Евродепутатите приеха на първо четене най-ощетяващите за водачите ни текстове. Според тях шофьорите ни ще попадат в Директивата за командированите работници, ще са задължени да се прибират в страната на всеки 4 седмици, няма да имат право да почиват в кабината на камионите. Бяха отхвърлени всички предложения на българските евродепутати и на колегите им от други страни от Източна Европа. Законодателният процес по пакета „Мобилност“ обаче няма да бъде завършен в мандата на този Европейски парламент. \r\nЕвродепутатите ни заявиха: „В пленарната зала надделя не диалогът и консенсусът, а силовият подход, който дълбоко раздели Европейския парламент по тази тема“. Според тях фактът, че почти половината депутати са гласували отново за отлагане на вота, показва дълбочината на разделението и че компромис всъщност не е постигнат. В позицията си евродепутатите ни изтъкват, че се е стигнало до фактическо разделение между страните от центъра и периферията на ЕС. „Европарламентът гласува три доклада от пакета „Мобилност“ - арогантно и грубо нарушение на правилата, истинската битка продължава в следващия европарламент“, заяви за Радио „Фокус“ евродепутатът Ангел Джамбазки. „Затова е важно кои и какви представители ще изпрати България след 26 май – дали такива, които ще защитават националните интереси, или такива, които ще гласуват против тях“, коментира той.  \r\nОт Министерството на транспорта бяха категорични, че няма да допуснат провеждането на триалози по пакета „Мобилност“ в този мандат на Европейския парламент. Министър Росен Желязков подчерта: „Европейският парламент гласува изцяло рестриктивни текстове. Това за пореден път доказва, че целта е преразпределяне на пазарни дялове, а не подобряване на социалните условия на труд на водачите\". Страната ни ще настоява следващият европарламент да направи оценка на въздействие на правила, съществено различаващи се от инициативните предложения на Комисията. Продължава и работата по обжалване на решенията, ако станат факт. На среща с германския си колега Франк-Валтер Щайнмайер темата коментира и държавният глава Румен Радев. Президентът е заявил, че пакетът „Мобилност“ е насочен срещу принципите на ЕС и срещу единния пазар. \r\nВ страната превозвачите ни реагираха остро. Като крайна мярка срещу пакета „Мобилност“ тежкотоварен автомобил с лозунги беше демонстративно изгорен. Според тях текстовете разделят Европа на две, като привилегировани са страните от Централна и Западна Европа. Агенция „Фокус“ припомня:  На 10 януари стотици български и румънски превозвачи протестираха пред ЕП с искане за отхвърляне на текстовете. Тогава водещата транспортна комисия отхвърли два от трите доклада по пакета. При това положение не се очакваше пакетът „Мобилност“ да влезе в пленарна зала. Въпреки недоволството на превозвачите и подкрепата на българските евродепутати от всички политически семейства, на 25 март беше взето решението гласуването на спорните промени да влезе в дневния ред. На предишното заседание на транспортната комисия два гласа не достигнаха пакетът да отпадне от дневния ред на парламента преди изтичането на мандата му. Трима от евродепутатите ни не се явиха на гласуването и така с 156 гласа „за“ и 154 „против“ влизането на пакета „Мобилност“ в пленарната зала стана факт.  \r\nЕвропейският парламент е разделен по пакет „Мобилност 1“. Едната част смята, че с пакета се осигуряват ясни европейски правила за международния транспорт и защита на правата на шофьорите. Другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места.", "date": "2019.04.04", "title": "Европарламентът прие на първо четене пакета „Мобилност“ (ОБЗОР)"}
{"url": "http://www.focus-news.net/news/2019/04/04/2642598/tirana-times-albaniya-albaniya-e-iztochnik-na-kanabis-i-tranzitna-strana-po-patya-na-kokaina-i-heroina-spored-doklad-na-darzhavniya-departament-na-sasht.html", "text": "В Доклада за Стратегия за международен контрол на наркотиците, изготвен от  Държавния департамент на САЩ за 2019 г., Албания е оценена като “ източник на канабис и като транзитна страна в трафика на кокаин и хероин, който се командва предимно от организирани престъпни елементи, пренасящи наркотици от страните-източници до европейските пазари“, пише излизащият на английски в Тирана вестник  Times of Tirana . \r\nВ 2018 година се е увеличил броят на разкритите количества наркотици и на задържани трафиканти. Тези резултати обаче са постигнати под международен натиск и заради усилията на страната да стане член на ЕС. В документа се отбелязва, че все още техниката, с която разполагат институциите за борба с тези престъпления, е недостатъчна, а това снижава и ефективността на тяхната работа.  “Официалната корупция прониква на всяко равнище и подхранва среда, в която наркотрафикантите имат възможност да действат безнаказано”. В изминалите две десетилетия те са разработили добре функционираща собствена инфраструктура.  За това допринасят и социални фактори като висока безработица и лошо спазване на законите.  \r\nСпоред изпълняващия длъжността външен министър на страната Гент Цакай  докладът на Държавния департамент на САЩ представя реална картина за ситуацията в Албания и стимулира всички реформи, които  страната провежда.   Ивелина Ватова", "date": "2019.04.04", "title": "Tirana Times (Албания): Албания е източник на канабис и транзитна страна по пътя на кокаина и хероина,  според доклад на Държавния департамент на САЩ"}
{"url": "http://www.focus-news.net/news/2019/04/04/2642601/predstoyashti-mezhdunarodni-sabitiya-za-4-april-agentsiya-fokus.html", "text": "Министрите на вътрешните работи на Г-7 се срещат, за да подготвят срещата на върха в Биариц. \r\n***  Посещение на анголския президент Джоао Лоренцо. \r\n***  Путин ще приеме израелския министър-председател Бенямин Нетаняху. \r\n***  Посещение на германския канцлер Ангела Меркел. \r\n***  Генералният секретар на НАТО Йенс Столтенберг ще проведе пресконференция в края на срещата на външните министри на съюза.  \r\n***  Външните министри на Венецуела и Сирия ще говорят пред медиите. \r\n***  Протест в цялата страна срещу президента Маурисио Макри. \r\n***  Стрелецът от Крайстчърч трябва да се яви в Окръжен съд за ново изслушване. \r\n***", "date": "2019.04.04", "title": "Предстоящи международни събития за 4 април (Агенция \"Фокус\")"}
{"url": "http://www.focus-news.net/news/2019/04/04/2642599/predstoyashti-sabitiya-v-stranata-za-4-april-agentsiya-fokus.html", "text": "*** \r\nОт 11.00 часа на площад „Св. Александър Невски“ ще се състои церемонията по официалното посрещане на президента на Федерална република Германия Франк-Валтер Щайнмайер в България. В 11.30 часа двамата президенти ще проведат среща „на четири очи“ на „Дондуков“ 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала. В 17.30 часа президентите на България и Германия ще проведат среща с представители на български и германски компании в зала „Опера“ на хотел „InterContinental“ в София.  \r\n*** \r\nПремиерът Бойко Борисов в резиденция „Лозенец“ ще даде работен обяд в чест на президента на Германия Франк-Валтер Щайнмайер. \r\n*** \r\nОт 08.00 часа в Централата на ПП ГЕРБ ще бъде подписано споразумение с ПП „Обединени Земеделци“ за подкрепа на кандидатите от листата на ГЕРБ за членове на Европейския парламент.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в заседателната зала на ВСС ще се проведе заседание на Пленума на Висшия съдебен съвет.  \r\n*** \r\nОт 09.30 часа в Capital Fort (бул. „Цариградско шосе“ 90) ще се проведе дискусията „Клуб Investor.bg Tech of Tomorrow”. \r\n*** \r\nОт 09.30 часа в сградата на КНСБ в конгресен център „Глобус“, зала „Европа“ ще се проведе конференция „Европейският стълб за социални права – стълбът на бъдещето на Европа“. \r\n*** \r\nОт 09.30 часа в 3 състав на Специализирания наказателен съд ще се гледа делото срещи Севдалин Е. и Кирил К., обвинени в изнудване.  \r\n*** \r\nВ 10.00 часа в хотел „Интерконтинентал“ ще започне Регионална среща с участието на съдебните обучителни институции от Западните Балкани на тема „Насърчаване на съдебното обучение  по данъчно право в съдебните системи на Западните Балкани”. \r\n*** \r\nОт 10.00 часа в Националния пресклуб на БТА Асоциацията на колекторските агенции в България ще представи годишните данни за задълженията на домакинствата и бизнеса през 2018 г. \r\n*** \r\nОт 10.00 часа в 10 състав на Специализирания наказателен съд ще се гледа делото срещу Цветомир М., Бойко Г., Емил Н. и др., обвинени в контрабанда.  \r\n*** \r\nОт 11.00 часа в централата на ПП АБВ ръководството на партията ще даде пресконференция.  \r\n*** \r\nОт 11.00 часа във ВМА ще се състои официалното откриване на новия ядрено-магнитен резонанс, а тържественият водосвет ще бъде отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български. На събитието са поканени да присъстват министър-председателят Бойко Борисов, заместник министър-председателят и министър на отбраната Красимир Каракачанов, министърът на финансите Владислав Горанов и други официални гости. \r\n*** \r\nОт 11.00 часа в пресклуба на БТА ще състои пресконференция на организаторите на Рали Твърдица.  \r\n*** \r\nОт 13.30 часа в 15 състав на Специализирания наказателен съд ще се гледа делото срещу Добрин С., Георги П., Нено К. и др., обвинени в образуване и ръководене на организирана престъпна група.  \r\n*** \r\nОт 13.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт 14.00 часа в Жълтата къща на „Цариградско шосе“ 17 Фондация „Мини Арт” организира Мини Арт Пролет за стартиране на проекта „Социален Цирк за надежда”. \r\n*** \r\nОт 18.00 часа в Унгарския културен институт ще се състои премиерата на книгата на Николай Бойков „101 Посвещения“. \r\n*** \r\nОт 18.00 часа в кино „Люмиер Лидл“ ще започне българският документален филм „Рокендрол“, а от 20.00 часа „Климт и Шиле: Ерос и Психея“.  \r\n*** \r\nОт 18.00 часа в зала на Градския съвет на БСП-София на ул. „Леге“ 10 ще бъде представена книгата на Петър Волгин „Политически НЕкоректно“.  \r\n*** \r\nОт 18.30 часа в галерия „Уни Арт“ към Нов български университет ще бъде открита инсталация на Борис Далчев и Михаела Добрева „Неочевидно“.  \r\n*** \r\nОт 18.30 часа в галерия „Червената точка“ ще бъде открит Форум „Дървопластика“.  \r\n*** \r\nОт 19.00 часа в театър Азарян – НДК ще бъде представена биографичната книга „Черно на бяло“, посветена на 50-годишния юбилей на един от най-обичаните български актьори - Христо Мутафчиев. \r\n*** \r\nОт 19.00 часа в Камерна зала България ще се състои концерт по повод 60-годишнината на доайена на „София квартет“ – Валентин Геров.  \r\n***    \r\nОт 14.30 в Окръжен съд – Благоевград да бъде гледано обжалване на наложената мярка спрямо задържаният полицай Розалина Кьосева при спецакция в ОДМВР.  \r\n*** \r\nОт 11.00 часа в Изложбен център „Флора“ ще бъде открито седемнадесетата туристическа борса „Вашата ваканция“.  \r\n*** \r\nОт 18.00 часа журналистът и художник Латинка Минкова ще гостува с най-новите си творби в Галерия „Ателие R“ на ул. „Възраждане“ 25. \r\n*** \r\nОт 19.00 часа в Културен дом на нефтохимика ще се състои благотворителен концерт „Светлина за Силвия“.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 Даниела Димова, председател на постоянната комисия „Култура и духовно развитие” към ОбС ще приема граждани. \r\n*** \r\nОт 18.00 часа в Художествен музей „Георги Велчев“ ще се състои откриване на изложба-живопис „Тя и Той“ на Лора Маринова и Димитър Борисов. \r\n*** \r\nОт 19.00 часа в Народно читалище „Просвета - 1927“ ще бъде открита живописно-скулптурна изложба, на големия варненски художник - Явор Цанев. \r\n*** \r\nОт 20.00 часа във Фестивалния и конгресен център ще се състои официално откриванe на Master Of Art 2019 Варна \r\n*** \r\nОт 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства – превенция за сигурност“, в която ще вземе участие и министърът на вътрешните работи Младен Маринов.  \r\n***  \r\nОт 11.00 часа в Центъра за превенция и спорт ще бъдат открити нови площадки „Оцеляване в природата“ и „Приложно колоездене“.  \r\n***  \r\nОт 12.30 часа в Пенсионерския клуб ще се проведе Областна работна среща „Устойчиви инициативи и партньорства – превенция за сигурност“.  \r\n***  \r\nОт 13.30 часа в Ритуалната зала на Националния военен университет „Васил Левски” ще се проведе пресконференция  по повод провеждането на 47-мата Национална конференция по въпросите на обучението по физика на тема „Интегрален подход в обучението по физика”.  \r\n***  \r\nОт 17.30 часа в Изложбени зали „Рафаел Михайлов“ ще се проведат Дни на антарктическите науки във Велико Търново.  \r\n***  \r\nОт 18.00 часа в Художествена галерия „Борис Денев“ ще бъде открита Изложба „60х60“ на проф. Пламен Легкоступ.  \r\n***  \r\nОт 18.30 часа в Клуб 7 ще се проведе Среща с писателката Таня Иванова.  \r\n*** \r\nОт 11.00 часа заместник-кметът Венци Пасков ще посети Детска градина \"Синчец\" (в ж.к. \"Крум Бъчваров\"), където ще бъдат засадени иглолстни дръвчета във връзка със Седмицата на гората. \r\n*** \r\nОт 15.30 часа в Регионалния пресклуб на БТА във Видин пресконференция ще дадат представители на „Технологичен център  София“ на тема: „Северозападна България – регион с много голям потенциал за развитие“.  \r\n*** \r\nОт 10.00 часа ще бъде извършена церемония „Първа копка” по изграждане на административен-търговски център „Сувенирна палата“.  \r\n*** \r\nОт 12.00 часа пред сградата на МБАЛ „Христо Ботев“ и от 15.00 часа пред сградата на Община Враца медицинските специалисти от града ще излязат на два протеста. Омбудсманът Мая Манолова ще присъства на техния протест. В подкрепа на медицинските специалисти ще се присъединят и колегите им от областта и от столицата.  \r\n*** \r\nОт 13.00 часа в Регионална библиотека „Дора Габе” ще бъде представена фотодокументалната изложба „100 години футбол в Добрич“. \r\n*** \r\nОт 14.15 часа в Огледална зала „Нели Божкова“ се проведе брифинг на посланикa на САЩ в България Н. Пр. Ерик Рубин. \r\n*** \r\nОт 18.30 часа в концертна зала „Добрич“ ще се състои концерт на Мария Славова – орган, и Ирина Олшанска – цигулка.  \r\n*** \r\nОт 17.30 часа в Литературен салон „Петя Караколева“ ще се състои поетична вечер с творчеството на поетесата Маргарита Петкова. \r\n*** \r\nОт 11.00 часа в пресклуба на БТА ще се състои пресконференция на ПП „Европейска народна партия – България“.  \r\n*** \r\nОт 13.00 часа в пресклуба на БТА ще се състои пресконференция на Медицинския университет-Плевен.  \r\n*** \r\nВ 18.00 часа посланикът на Израел Н. Пр. Ирит Лилиан ще открие изложбата „Израелски открития и разработки, променили света” в Регионалния исторически музей. В 20.00 часа тя ще присъства на осветяването в синьо на символа на Плевен – Параклисът мавзолей „Св. Георги Победоносец”, в знак на съпричастност страдащите от аутизъм.  \r\n*** \r\nОт 19.00 часа в Драматично-куклен театър „Иван Радоев\" ще се играе постановката „Един мъж и една жена\" от Валентин Красногоров. \r\n*** \r\nОт 19.00 часа в зала „Катя Попова\" ще се състои концерт на Плевенска филхармония със солист Божидара Кузманова- цигулка. \r\n*** \r\nОт 09.30 часа в Зала 5 на Окръжен съд ще се разгледа делото на подсъдимия Борислав П. Срещу него е повдигнато обвинение за причиняване на смърт на четирима души при управление на товарен автомобил след употреба на наркотични вещества.  \r\n*** \r\nОт 10.00 часа в Зала 10 на Окръжен съд ще се разгледа делото на подсъдимия Лъчезар Л. Срещу него е повдигнато обвинение за укриване и неплащане на данъчни задължения. \r\n*** \r\nОт 10.30 часа на ул. „Отец Паисий“ №38  ще се проведе пресконференция по повод началото на първата по рода си целогодишна платформа за чиста Европейска столица на културата „АЗ, ТИ, ПЛОВДИВ!“. \r\n*** \r\nОт 11.00 часа в общинския приют за безстопанствени кучета „Приятел завинаги“ на 4-ти километър на бул.„Пазарджишко шосе“ ще се проведе Ден на отворените врати. \r\n*** \r\nОт 13.30 часа в Зала 1 на Окръжен съд ще се разгледа делото на подсъдимите Петър А., Стефан М.,Валентин Г., Желязко К. и Георги И. Срещу Петър А. и Стефан М. е повдигнато обвинение за кражба от чужд имот в размер на 41 502 лева. Срещу всеки от подсъдимите Стефан М., Валентин Г., Желязко К. и Георги И. е повдигнато обвинение за това, че в Раковски в съучастие като извършители, в качеството си на длъжностно лице – полицейски орган при ОД на МВР – Пловдив е поискан подкуп в размер на 20 000 лева. \r\n*** \r\nОт 14.30 часа в Зала 1 на Апелативен съд ще се разгледа жалба на гражданин на Киргизстан срещу решение за екстрадицията му в Турция. Престъпленията, за които се иска екстрадирането на лицето, са  квалифицирани като \"членуване във въоръжена терористична организация“ и „нарушаване на единството и териториалната цялост на държавата“. \r\n*** \r\nОт 19.00 часа в новото място за култура „Склад“ ще бъде открита изложбата „Чуйте ни – артистичен интелект“.  \r\n*** \r\nОт 18.00 часа Градска художествена галерия „Дечко Стоев“ – Поморие представя изложба на ГО АРТ на художници от Горна Оряховица. \r\n*** \r\nОт 10.30 часа в сградата на ОДМВР-Разград ще се проведе месечният брифинг на директора старши комисар Ивайло Йовчев.  \r\n*** \r\nОт 13.30 часа в зала „Свети Георги“ на Областна администрация Русе ще се проведе извънредно заседание на Областния обществен съвет за превенция и противодействие на корупцията. \r\n*** \r\nОт 15.00 часа вътрешният министър Младен Маринов ще се срещне с местната власт на Русенска област.  \r\n*** \r\nОт 10.00 часа на площада в село Хасовица ще бъдат връчени традиционните награди „Лесовъд на годината“, след което участниците ще имат възможност да се включат в залесяване на горски площи, освободени в резултат на възникнал преди 3 години пожар в района на селото. \r\n*** \r\nОт 13.00 часа в Сесийна зала на община Смолян ще се проведе заседание на Общински съвет – Смолян.  \r\n*** \r\nОт 10.00 часа в парк-хотел „Стара Загора“ ще се проведе годишната конференция „Среща на бизнеса в Стара Загора и региона“, която е част от проекта „Капитал Градове”. \r\n*** \r\nОт 12.00 часа в пресклуба на БТА ще се състои пресконференция на КНСБ. \r\n*** \r\nОт 13.30 часа в хотел „Верея“ ще бъде открита международната енергийна конференция „Пакет „чиста енергия“ и инвестиции в енергетиката – реалности и предизвикателства“. Сред говорителите ще бъде и министърът на енергетиката Теменужка Петкова, ръководителят на Представителството на ЕК в България Огнян Златев, кметът на Община Стара Загора Живко Тодоров и др.  \r\n*** \r\nОт 18.00 часа в Регионална библиотека издателство „Колибри” гостува с представяне на Мария Касимова-Моасе и двете ѝ книги „Балканска рапсодия” и „Близки срещи със смесени чувства”. \r\n*** \r\nОт 16.00 часа в НЧ „Братя Миладинови“ ще се състои концерт-спектакъл „Децата на Европа - еднакви в различието си!\". \r\n*** \r\nОт 11.00 часа в Регионален исторически музей – Търговище, в Славейковото училище, ще се проведе пресконференция, на която ще бъде представена изложбата „Точно и навреме” или когато радиото в Шумен проговори, а часовникът отмери!”.  \r\n*** \r\nОт 16.00 часа в пленарната зала на НТС – Хасково ще се състои граждански диалог „Европа в нашия дом“ на тема регионално развитие.  \r\n***   \r\nОт 11.00 часа в зала 203 на общината ще се проведе заседание за „Наградата за Шумен“, за изкуство и култура.  \r\n*** \r\nОт 11.00 часа в ДГ „Изворче“ ще се проведе инициативата „Лесовъд за един ден“. \r\n***     \r\nОт 17.30 часа пред Драматично-кукления театър „Васил Друмев“ ще се състои тържественото откриване на юбилейните 25-ти Международни детско-юношески хорови празници „Добри Войников“.  \r\n*** \r\nОт 18.00 часа в Регионална библиотека „Стилиян Чилингиров” Милен Рашков ще представи книгата си „Преходът такъв, какъвто го видях и усетих!”.", "date": "2019.04.04", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2019/04/04/2642600/nimh-nad-zapadna-i-tsentralna-balgariya-oblachnostta-shte-e-znachitelna-na-otdelni-mesta-v-planinite-shte-prevali.html", "text": "Днес след обяд над Западна и Централна България облачността ще е предимно значителна и на отделни места в планинските райони ще превали краткотраен дъжд. Това съобщи за   Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ).  На изток ще е с разкъсана висока облачност. Вятърът ще е слаб до умерен от изток-югоизток, но в сутрешните часове за кратко ще стихне. Максималните температури ще са предимно между 14° и 19°. Над Черноморието ще е предимно слънчево. Ще духа до умерен вятър от изток-североизток. Максималните температури ще бъдат 10°-12°, близки до температурата на морската вода. Вълнението на морето ще бъде 2-3 бала. Атмосферното налягане ще се понижава и ще е по-ниско от средното за месеца. Над планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област. Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7°, на 2000 метра - около 1°.", "date": "2019.04.04", "title": "НИМХ: Над Западна и Централна България облачността ще е значителна, на отделни места в планините ще превали"}
{"url": "http://www.focus-news.net/news/2019/04/04/2643002/svetoslav-malinov-dsbenp-prevozvachite-tryabva-da-sa-v-po-aktiven-dialog-s-pravitelstvoto.html", "text": "Превозвачите трябва да са в по-активен диалог с правителството. Това каза за обзорното предаване  „Това е България“  на  Радио „Фокус“  евродепутатът ДСБ/ЕНП Светослав Малинов, по повод  във връзка с приемането на първо четене на пакета „Мобилност“ в Европейския парламент. Той изрази надежда някои от най-спорните текстове, като този за завръщането на камионите, да се използват за разменна монета спрямо други текстове. \r\n„Знам, че много хора ще се раздразнят, но ще трябва да се види има ли пространство за компромиси, защото без компромиси и без възможност да постигнем промени на правителствено или междуправителствено ниво – ние го докарахме до тук. Оставете надеждата за такъв състав на ЕП и такива докладчици, които да имат нова философия към въпроса. Не виждам никакви основания за това, с оглед на прогнозите и на това, че много е вероятно докладчиците да си останат същите. От тук нататък ако има някаква добра новина – това е, че приетото отговаря на т.нар. първо четене в България. Между първо и второ четене има много сложен процес, и там правителството трябва да се намеси директно“, препоръча евродепутатът. \r\nСветослав Малинов обясни, че създавайки коалиция с други правителства, като напр. Румъния и Полша, българското правителство може да се обърне към Съда на ЕС заради тежки процедурни нарушения.  \r\nЦоня СЪБЧЕВА", "date": "2019.04.04", "title": "Светослав Малинов, ДСБ/ЕНП: Превозвачите трябва да са в по-активен диалог с правителството"}
{"url": "http://www.focus-news.net/news/2019/04/04/2642606/pp-gerb-i-pp-obedineni-zemedeltsi-shte-podpishat-sporazumenie-za-podkrepa-za-evropeyskite-izbori.html", "text": "ПП ГЕРБ и ПП „Обединени Земеделци“ ще подпишат Споразумение за подкрепа на кандидатите от листата на ПП ГЕРБ за членове на ЕП. Това съобщиха от пресцентъра на  ПП ГЕРБ . Подписването ще се състои в 08.00 часа в Централата на ГЕРБ.", "date": "2019.04.04", "title": "ПП ГЕРБ и ПП „Обединени Земеделци“ ще подпишат Споразумение за подкрепа за европейските избори"}
{"url": "http://www.focus-news.net/news/2019/04/04/2642603/premierat-boyko-borisov-shte-dade-raboten-obyad-v-chest-na-prezidenta-na-germaniya-frank-valter-shtaynmayer.html", "text": "Задълбочаването на двустранните отношения и напредъка и развитието на търговско-икономическото партньорство между България и Германия ще бъдат темите, които ще обсъдят министър-председателят Бойко Борисов и президентът на Федерална Република Германия Франк-Валтер Щайнмайер. Това съобщиха от  правителствената информационна служба . Двамата ще разговарят по време на работен обяд, който българският премиер Борисов ще даде в чест на германския президент в резиденция „Лозенец“. Акцент по време на срещата между Бойко Борисов и Франк-Валтер Щайнмайер ще бъдат и въпроси, свързани с европейския дневен ред, както и двустранното сътрудничество в областта на средното и професионалното образование.  \r\nПоследната среща между българския министър-председател и президента на Германия се състоя при посещението на премиера Борисов в Берлин през 2017 г. Тогава президентът Щайнмайер прие министър-председателя Борисов в двореца „Белвю“, където двамата подчертаха важността от интензивния двустранен диалог и беше даден ясен сигнал за волята и на двете страни да укрепват партньорството си по въпросите от взаимен интерес.", "date": "2019.04.04", "title": "Премиерът Бойко Борисов ще даде работен обяд в чест на президента на Германия Франк-Валтер Щайнмайер"}
{"url": "http://www.focus-news.net/news/2019/04/04/2642604/predsedatelyat-na-parlamenta-tsveta-karayancheva-shte-se-sreshtne-s-prezidenta-na-germaniya.html", "text": "Председателят на Народното събрание Цвета Караянчева ще се срещне с Федералния президент на Федерална република Германия  Франк-Валтер Щайнмайер. Това съобщиха от пресцентъра на  Народното събрание .  \r\nРазговорът ще се проведе от 14.45 часа в парламента. Франк-Валтер Щайнмайер ще бъде на официално посещение в България по покана на президента Румен Радев.", "date": "2019.04.04", "title": "Председателят на парламента Цвета Караянчева ще се срещне с президента на Германия Франк-Валтер Щайнмайер"}
{"url": "http://www.focus-news.net/news/2019/04/04/2642609/denyat-4-april-v-balgarskata-istoriya.html", "text": "През 1873 г. Петко Р. Славейков издава в Цариград първи брой на хумористичния вестник “Звънчатий глумчо”. През 1901 г. със 123-ма делегати започва Осмият извънреден конгрес на македонската емиграция. Председател на Върховния комитет е Стоян Михайловски, а подпредседател е Владимир Димитров. През 1990 г. органът на БКП вестник “Работническо дело” се преименува на “Дума”, но остава с главен редактор Стефан Продев. Година по-късно е основан Атлантическият клуб в България. От 1995 г. този ден е приет да бъде Ден на психолозите в България. На тази дата е катастрофата в река Лим (4 април 2004). При нея загинаха 12 деца от Свищов. \r\nНа 4 април са родени: поетът Веселин Ханчев, адвокат Ина Лулчева. На тази дата умира през 1940 г. Стоян Брънчев - български лесовъд, член на БКД  \r\n2004 г. \r\nКъм 22.00 ч. български автобус пада в 40-метров каньон на границата между Сърбия и Черна гора, в придошлите води на река Лим. Катастрофата става на хлъзгав път между Приеполе и Биело поле. В автобуса пътуват група ученици от средното общообразователно училище \"Николай Катранов\" в Свищов. По данни на кметската администрация в града, пътуващите са 41 ученици на възраст от 12 до 19 години, 7 преподаватели, екскурзовод и 2-ма шофьори. В спасителните операции участват полицаи и пожарникари от Приеполе и Бело поле, както и местни жители от близкото село Гостун, които помагат със собствени лодки.  \r\nПри катастрофата загиват 12 деца. 22-ма от извадените живи пътници са настанени в болницата в град Приеполе, 17 от тях са приютени в хотел в град Биело поле. Телата на две от децата остават в неизвестност в продължение на около месец. На 25 април водолазни екипи откриват на повече от 40 км. от мястото на катастрофата тялото на 15-годишния Светослав Колев. На 4 май, на 3 км от същото място, е открито и тялото на 13-годишната Антоана Евтимова. \r\n2001 г. \r\nСимеон II пристига в България и обявява, че ще остане в страната. Симеон II e последният представител на Кобургската династия в България, основана от дядо му – княз (цар) Фердинанд I (1887–1918 г.). Син на цар Борис III и на царица Йоанна. Брат на княгиня Мария Луиза. След смъртта на баща си се възкачва на българския престол (28.VIII.1943–15.IХ.1946 г.), но поради непълнолетието му неговите функции се изпълняват от Регентство в състав: проф. Б. Филов, княз Кирил Преславски и ген. Н. Михов. След политическата промяна на 9 септември 1944 г. регентският съвет е подменен. В състава му са включени нови лица: проф. В. Ганев, Цв. Бобошевски и Т. Павлов. На 8 септември 1946 г. в страната е проведен референдум за премахване на монархията. Мнозинството от гласовете са за обявяване на република в страната. Седмица по-късно царското семейство напуска страната. Установява се в Египет, а после – в Испания. През 1955 г. Симеон II навършва пълнолетие и пристъпва към политическа дейност. Полага усилия за консолидиране на разнородната българска емиграция в Европа, САЩ и Канада. Междувременно учи във Военна академия в САЩ, която завършва през 1959 г. Продължава политическата си дейност, като същевременно се занимава и със собствен бизнес. През 1961 г. се оженва за Маргарита Гомес Асебо, дъщеря на испански аристократ и военен деец, загинал в Испанската гражданска война 1936–1939 г. като привърженик на Франко. От брака им се раждат пет деца – Кардам, Кирил, Кубрат, Константин-Асен и Калина. Някои от синовете му вече са женени. Извършените в България промени в края на 80-те и началото на 90-те години на ХХ в. създават нова политическа обстановка в страната. Най-напред в България пристигат майка му и сестра му, а малко по-късно идва и той. Въпреки големия ентусиазъм, с който е посрещнат от някои среди на българското общество, отказва да се намеси в политическия живот на страната. Същата позиция запазва и при следващите си посещения в нея. Ограничава действията си само до уреждане на имуществените въпроси на царското семейство в България. Подарява на Столичната община огромния парк на двореца \"Врана\", който се намира недалеч от София. През 2001 г. променя поведението си и на 6 април с. г. учредява Национално движение \"Симеон II\", което се включва в предизборната борба за ХХХIХ ОНС. Въпреки пречките от формално естество (отказът на съдебните органи да регистрират политическата му формация и др.) печели огромно мнозинство от гласовете и вкарва в парламента 120 депутати, т. е. половината от общия им брой. На 24 юли 2001 г. новосформираният парламент го избира за министър-председател на България. \r\n1994 г. \r\nНа Консултативния съвет за национална сигурност при президента се обсъжда недоволството в армията от \"шоковото уволнение\" на 3000 офицери, планирано от военния министър Валентин Александров. \r\n1991 г. \r\nОснован е Атлантически клуб за България по инициатива на депутата от СДС Соломон Паси, който става негов председател. Атлантическият клуб е неправителствена, непартийна организация, поддържаща общите ценности на Евроатлантическата общност. Дейността е фокусирана върху разясняване проблемите на сигурността и международните отношения пред обществото. Клубът спонсорира посещения и лекции на изтъкнати личности, национални и чуждестранни експерти. В това число и посещението на Негово светейшество папа Йоан-Павел II в България през 2002 г., както и речта му пред 3500 видни български интелектуалци, артисти и учени. Негово светейшество папа Йоан-Павел ІІ дава аудиенция на Атлантическият Клуб през ноември 1994 г. Вселенският патриарх Вартоломей говори пред Атлантическия клуб в София през септември 1993 г. и дава аудиенция на Клуба през 2002 г. \r\nОт 1992 г. Атлантическият клуб е и първият член на Асоциацията на Атлантическия договор /АТА/ от страна извън структурите на НАТО. АТА е международна организация на неправителствено равнище, чиято мрежа има клонове в 32 страни, членки и партньори на НАТО. През 1996-1999 г. президентът на Атлантическия Клуб Соломон Паси е първият вицепрезидент на АТА от страна, партньор на НАТО. \r\nПрез 1997 г. АТА провежда 43-тата си годишна среща в София, при домакинството на Атлантическия клуб. \r\nКлубът поддържа активна мрежа от контакти с партньори от Северна Америка, Европа и Израел. Подпомага създаването на атлантически организации в други страни от Централна и Източна Европа, също и в страни от Близкия Изток, Африка и Южна Америка. Сред американските партньори на Клуба са Германският фонд “Маршал” в САЩ, Американският еврейски комитет, Атлантическият съвет на САЩ, Нова атлантическа инициатива, корпорацията “РАНД” и Центърът по стратегически и международни изследвания. От 2001 г. председател на Атлантическия Клуб в България е д-р Любомир Иванов. Тогава основателят на Клуба Соломон Паси става почетен президент. \r\n1990 г. \r\nОрганът на БКП в. \"Работническо дело\" се преименува на \"Дума\", но остава с главен редактор Стефан Продев. Продев е писател, публицист и журналист. Дебютира през 1942 г. във в. \"Железничарски подем\". През 1945-1946 г. е член на редакторската колегия на в. \"Средношколско единство\". През 1954-1956 г. редактира в. \"Народна младеж\" , след което работи в отдел \"Култура\" на в. \"Отечествен фронт\", в сп. \"Септември\", в отдел \"Публицистика\" на в. \"Литературни новини\" , в сп. \"Българска музика\". Продев е главен редактор на изданието на БТА \"ЛИК\" и \"Паралели\", на сп. \"София\", на в. \"Народна култура\" и на в. \"Работническо дело\" . През 1990-2000 г. той е председател на СБЖ.. Депутат е в VII ВНС (1990 г.) и в ХХХVI НС (от 1991 г.). Продев е майстор на есето. Автор е на романизирана биография на Фр. Енгелс (\"Фред, или Пролетта\"). Пише още пътеписи, в които представя впечатленията от своите пътувания като специален кореспондент на БТА, автор е и на разкази и новели. Негови са съчиненията \"Работнически вестник\" - разобличител на милитаризма и царската военщина. 1900-1912 г.” (1953 г.), \"Паралели\" (1962 г.), \"Фред, или Пролетта\" (1963 г.), \"Отблясъци\" (1968 г.), \"Редове\" (1971 г.), \"Пътеписи\" (1973 г.), \"Червеното чудо\" (1974 г.), \"С обич и гняв. Есета\" (1977 г.), \"Живи теми\" (1978 г.), \"Мозайка\" (1980 г.), \"Пътуване към пижамата\" (1982 г.), \"Раждането на шедьоврите\" (1983 г.), \"Имало едно момче\" (1986 г.), \"Разказът на палача\" (1987 г.), \"Фо и ербика\" (1987 г.), \"В края на 80-те\" (1990 г.), \"Забравени новели\" (1994 г.), \"Носене на кръста\" (1993 г.), \"Сваляне от кръста\", \"Неприятни разкази\" (2001 г.), \"Да се чете след сто години\" (2001 г.). \r\n1987 г. \r\nНад община Генерал Тошево за два часа се излива порой - 130 литра дъжд на кв. м. Разрушени са 122 сгради, загиват 4 души и са унищожени хиляди декари посеви. \r\n1983 г. \r\nИзвършен е първият полет на американската космическа совалка “Чалънджър”. \r\n1975 г. \r\nПубликуван е Закон за съобщенията. Този закон урежда организацията, ръководството и контрола на съобщенията и изграждането на съобщителните средства в Република България с цел все по-пълно да се задоволяват потребностите на учрежденията, стопанските и обществените организации и гражданите от съобщителни услуги. \r\n1949 г. \r\nЛегацията на САЩ връчва на българското правителство нота с обвинения, че България нарушава чл. 2 от мирния договор от 10 февруари 1947 г. за осигуряване на граждански права и свободи. На 22 април в отговор Министерството на външните работи на НРБ връчва нота до правителствата на Великобритания и САЩ. В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\". \r\n1941 г. \r\nПо немски образец е създадена Дирекция на националната пропаганда, която упражнява цензурата. \r\n1927 г. \r\nИзбран е Изпълнителен комитет в състав на Висшия съвет на българите в Добруджа. Съветът е създаден в Букурещ с цел да подобри положението на българите там. За председател на Изпълнителния комитет е избран български посланик в Букурещ Светослав Поменов. Тодор Бъчваров, К. Манолов и И. Атанасов са избрани за негови помощници. \r\n1923 г. \r\nС указ на цар Борис III се утвърждава Закон за попълване на войската, пограничната стража и жандармерията с доброволци, подофицери и офицери. \r\n1920 г. \r\nАрхимандрит Стефан е избран за председател на Руско-български културно-благотворителен комитет. Комитетът е учреден в залите на Руската легация на 22 януари. \r\n1913 г. \r\nСъс заповед по Действащата армия се сформират три нови дружини към Македоно-одринското опълчение. \r\n1901 г. \r\nС 123-ма делегати започва Осмия извънреден конгрес на македонската емиграция. Председател на Върховния комитет е Стоян Михайловски, а подпредседател е Владимир Димитров. На 19 март 1895 г. в София е създаден Македонски комитет- легална организация на македоно-одринските дружества в България. За пръв председател е избран Трайко Китанчев. На Първия си конгрес Македонският комитет приема устав и програма. През декември 1895 г. се преименува на Върховен македонски комитет, а през 1901 г. на Върховен македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на К. Стоилов оттеглят временно подкрепата си за Върховния комитет. Наскоро след неуспеха на въоръжената акция умира преждевременно председателя на комитета Трайко Китанчев. След него за председатели са избирани Д. Николаев, Й. Ковачев, Б. Сарафов, Ст. Михайловски и ген. Ив. Цончев. \r\nОтношенията на Върховния македоно-одрински комитет с Вътрешната македоно–одринска революционна организация (ВМОРО) са обтегнати. Различията между тях се дължат най-вече на тактиката на националноосвободителната борба. ВМОРО разчита най-вече на организираната борба на населението в Македония и Одринско, а ВМОК – на решаващата помощ на България и нейната армия. Независимо от разногласията организациите си оказват взаимодействие. ВМОК помага на ВМОРО с пари, оръжие, боеприпаси, литература и военни кадри, които обучават българското население в Македония и Одринско на военно дело. ВМОРО подпомага ВМОК да приеме на VII-я си конгрес през 1900 г. революционните методи на борба. Установеното единодействие между двете организации не се възприема от някои среди в Княжеството и те предприемат мерки за неговото прекратяване. Това довежда до разцепление в комитета. На Десетия конгрес на ВМОК, проведен в края на юли 1902 г. се избира и ново ръководство начело с Хр. Станишев. Успоредно с това продължава да съществува старото, възглавявано от Ст. Михайловски и ген. Ив. Цончев. То продължава линията на единодействие с ВМОРО. Въпреки противодействието на ВМОРО за преждевременно обявяване на въстание ВМОК под ръководството на Ст. Михайловски и ген. Ив. Цончев предизвиква въстание през септември 1902 г. в Горноджумайско (днешно Благоевградско). Въстанието завършва с поражение. По време на Илинденско-Преображенското въстание 1903 г. ВМОК сформира няколко чети. След поражението на въстанието комитетът се опитва да създаде свои бази в някои райони, но поради противодействието на ВМОРО не успява. През 1905 г. ВМОК престава да съществува като самостоятелна организация. \r\n1873 г. \r\nПетко Р. Славейков издава в Цариград първи брой на хумористичния вестник \"Звънчатий глумчо\". Бележитият възрожденец е поет, писател, журналист и публицист. Той започва учението си на 5-годишна възраст в Търново в български училища, които все още имат църковно-славянски характер. След това учи в Дряново, Трявна и други градове, тъй като семейството му бяга от Търново по време на чумната епидемия през 1837 г. Известно време Славейков посещава гръцко взаимно училище, даже учи турски език при един ходжа. През 1842 г. отива в Свищов и учи при Ем. Васкидович и Хр. Павлович, където получава по-системни знания в богатата училищна библиотека. Тук чете сръбски и гръцки книги. На следващата година е принуден да прекъсне поради липса на средства. През 1848-1849 г. продължава образованието си в гр. Елена при Н. Михайловски. Чете и се самообразова, преди всичко с произведения с църковно съдържание, поради което за известно време не е далеч от мисълта да се покалугери. Запознаването и преписването на Паисиевата история отклоняват Славейков от този път. \"Прочитането на тая история развея калугерската мъгла... и даде друго направление на моите желания и на моята деятелност\" - пише по-късно той. \r\nОще от 1843 г. неговите литературни занимания се преплитат с обществените. Поезията му става само част от огромното му обществено дело. Една от първите му прояви е борбата срещу гръцкото духовенство. Заради стихотворната сатира \"Прославило се Търново\", насочена срещу гръцките владици в Търново, Славейков е затворен. В продължение на 20 години, преследван от гръцките владици, той учителства в различни селища на Северна България - в Килифарево, Дебелец, Бяла, Севлиево, Ловеч, Враца, Берковица, Трявна, Търново, Ески Джумая (днешно Търговище). Навсякъде прокарва взаимоучителната метода, преподава не само граматика, география, аритметика, но въвежда и рисуване, пеене, гимнастика. По време на Кримската война 1853-1856 г. изпраща чрез Н. Палаузов до руските вестници обширни дописки за тежкото положение на българския народ, а през 1856 г. участва като един от главните заговорници в подготовката на Дядо-Николовото въстание 1856 г. в Търновско. През 1861 г. сътрудничи на в. \"Дунавски лебед\",издаван от Раковски. През 50-те - 60-те години Славейков се очертава като най-значителния поет в българската литература. Не случайно Хр. Ботев изпраща първите си стихове на Славейков и първото му стихотворение \"Майце си\" е публикувано във в. \"Гайда\" През 1860 г. Славейков участва в тайното заседание, в което се взема решение за тържествено отричане на българския народ от Цариградската патриаршия. На следващата година взема дейно участие в борбата срещу унията, като успява да убеди Др. Цанков да се откаже от нея и отвежда Й. Соколски в Одеса. През 1864 г. се установява в Цариград и последвалия 10-годишен престой в Цариград е най-плодотворният период в обществената, журналистическата и литературната му дейност. С материалната подкрепа на американските мисионери Ригс и А. Лонг Славейков редактира превода на Библията. Редактор е и на вестниците \"Гайда\" (1863-1867 г.) и \"Македония\" (1866-1872 г.). През 1872 г. Мидхад паша спира в. \"Македония\" и след две години Славейков се премества в Одрин, където открива българска гимназия. Но след един арест се връща отново в Цариград. През 1876 г. отново напуска Цариград и се установява в Стара Загора, където се отдава на просветна и книжовна работа. След Априлското въстание 1876 г. той е арестуван заради дейността за подпомагане на пострадалите след разгрома въстаници. На следващата година посреща руските войски в Стара Загора, застава начело на временното градско управление, след което преживява ужасите на отстъплението на руската армия. В пожарите на Стара Загора Славейков загубва многобройни ценни ръкописи, включително и събрани 150 000 пословици, но подпомага руското военно командване и с отряда на ген. Скобелев стига до Одрин и Чаталджа. \r\nСлед Освобождението продължава да се занимава с поезия, научни изследвания, продължава да редактира вестници и списания. Славейков взема активно участие в политическия живот като народен представител в Учредителното събрание 1879 г., председател е на второто Обикновено народно събрание. Той е един от водачите на Либералната партия. Многократно е арестуван, интерниран, принуден да емигрира, но само влошеното здраве го откъсва от обществените борби, от научната и литературната му дейност. \r\nСлавейков пише интимна и гражданска лирика, стихотворна сатира, художествена проза, поеми, сред които на първо място е \"Изворът на Белоногата\", \"Бойка войвода\", \"Кракра Пернишки\". Освен това превежда от руски, френски и немски език, създава и българска детска поезия. Славейков има големи заслуги за оформяването на българския книжовен език. \r\n1857 г. \r\nГеорги Раковски издава в Нови Сад пробния брой на в. \"Българска дневница\", с който поставя началото на българската революционна журналистика. Вестникът е подкрепян финансово от сръбския историк и публицист д-р Данило Медакович. Медакович . Той установява тесни контакти с Г. С. Раковски и подпомага журналистическата и публицистичната му дейност и в издаването на \"Дунавски лебед\", на \"Предвестник Горскаго пътника\" и \"Горски пътник\". На тази дата са родени: \r\n1960 г. \r\nРодена е Ина Лулчева - български юрист, специалист в наказателното право; сред малцината, които печелят в смятаните за \"скандални\" съдебни процеси в България в края на XX в. Завършва специалност \"Право\" в СУ през 1983 г. От 1983 г. работи в Софийската адвокатска колегия. Сред най-обсъжданите в медиите дела е делото й в Страсбург - \"Андрей Луканов срещу България\" през 1996 г. Това е първото дело, спечелено от български гражданин в Съда за човешки права в Страсбург (Белгия). Защитник е по делото на Иван Славков, Венцислав Йосифов и др. \r\n1959 г. \r\nРоден е Пламен Анатолиев Легкоступ - български художник живописец и педагог. Доцент във ВТУ. Декан на Педагогическия факултет. Автор и съавтор на учебници и учебни програми и на книгата \"Детето и творбата\" (1996 г., 2000 г.). Изложби: Париж (1993 г.), Монпелие (1992 г., 1994 г.), Виена (1995 г.), Охрид (1998 г.). През 1999 г. получава златен медал за декоративен метод в живописта \"Евроинтелект\". \r\n1946 г. \r\nРоден е Росен Босев - български белетрист с подчертано внимание към психологическия детайл. Син на поета Асен Босев. Автор на съчиненията \"Напред през росата\" (1973 г.), \"Усмивки под мустак\" (1973 г.), \"Синьо-зелено\" (1976 г.), \"Небесен дом\" (1977 г.), \"Пясъчен часовник\" (1977 г.), \"Портрети на небесни тела\" (1979 г.) и др. \r\n1936 г. \r\nРоден е Еньо Вълчев - български състезател по борба. Участва на 3 олимпиади през 1960 г., 1964 г. и 1968 г., в които печели златен, сребърен и бронзов медал. Световен шампион през 1962 г. и европейски шампион през 1968 г. и 1969 г. 4 пъти балкански и 15 пъти републикански първенец. \r\n1925 г. \r\nРоден е Милчо Радев - български писател. Завършва медицина във Висшия медицински институт в София през 1955 г. Лекар в Профсъюза на миньорите (1955-1958 г.) и във фабрика \"Емил Марков\" (1959-1960 г.). Редактор в сп. \"Здраве\" (1962 г.). Член на редакторската колегия и завеждащ отдел \"Изкуство\" на в-к \"Литературен фронт\" (1964-1970 г.). Главен редактор в Студията за игрални филми към Българската кинематография (1970-1973 г.). Редактор (от 1973 г.) и завеждащ редактор (1975-1978 г.) в издателство \"Български писател\". От 1978 г. завежда отдел в сп. \"Съвременник\". Сътрудничи на литературния и периодичния печат. Член на СБП. Съчинения: \"По тротоара\" (1960 г.), \"Събота вечер\" (1966 г.), \"Улица “Шипка\" (1975 г.), \"Скици с молив\" (1976 г.), \"Снимка в рамка\" (1978 г.), \"Верига или … паяжина\" (1979 г.). \r\n1919 г. \r\nРоден е Веселин Ханчев - български поет. Завършва право в СУ през 1941 г. Взема участие в Отечествената война (1941-1945 г.). Работи като литературен уредник в “Литературен глас” (1938-1943 г.), началник отдел “Литература и изкуство” в Радио София (1943 г.), драматург на Народната опера в София (1949-1951 г.), на Сатиричния театър в София, редактор в сп. “Пламък” (1958 г.) и в Българската кинематография, съветник по културните въпроси в посолствата във Варшава (1963-1964 г.) и в Париж (1965-1966 г.). Член на СБП. Печата свои произведения за пръв път през 1934 г. Поезията на Ханчев се докосва до големите теми за дълга и любовта към родината, войната и мира и същинските човешки стойности. Автор е на пиесите “Злато”, “Отровен хляб”, “Двама и смъртта” и на нереализирания филмов сценарий “Крали Марко”. Превежда поезия от френски и руски език. Съчинения: “Испания на кръст” (1937 г.), “Луиджи” (1953 г.), “Стихове в паласките” (1954 г.), “Смешен пантеон” (1957 г.), “Лирика” (1960 г.), “Машината на времето” (1960 г.), “Роза на ветровете” (1960 г.), “Лирика” (1961 г.), “Стихотворения” (1962 г.), “Свирепият славей” (1965 г.), “Малки пиеси за големи сърца. Едноактен театър” (1967 г.) и др. \r\n1890 г. \r\nРоден е Иван Попов - български политик, дипломат. Следва романска филология във Франция и Германия (1909-1915 г.). Завършва право в СУ през 1920 г. Директор на печата към Министерството на външните работи (1924-1933 г.). Пълномощен министър на България в Букурещ (1935-1936 г.), Прага (1936-1937 г.), Белград (1937-1940 г.). Министър на външните работи и изповеданията (1940-1942 г.); отсъства при подписването на Тристранния пакт (1.03.1941 г.) и е освободен от министерския пост. Извънреден и пълномощен посланик в Румъния (януари-септември 1944 г.). Самоубива се в букурещката болница \"Колентина\". Осъден е посмъртно от Народния съд на конфискация на имуществото. Присъдата е отменена през 1996 г. \r\n1889 г. \r\nРоден е Борис Грежов - български кинорежисьор, един от първостроителите на игралния филм в България. Завършва кинорежисура в Мюнхен през 1923 г. Той пръв от българските си колеги обръща внимание на осветлението и на операторската работа. Режисира филмите: \"Момина скала\" (1923 г.), \"Весела България\" (1928 г.), \"След пожара над Русия\" (1929 г.), \"Безкръстни гробове\" (1931 г.), \"За Родината\" (1940 г.), \"Шушу-мушу\" (1941 г.), \"Цар Борис III Обединител\" (съвместно с Борис Борозанов), \"Изкупление\" (1947 г., незавършен). Написва мемоари през 1958 г. \r\n1867 г. \r\nРоден е Андрей Тошев - български дипломат, публицист и общественик, член на БАН (1898 г.). Завършва естествени науки в Брюксел. Работи като учител във Военното училище в София. През 1903 г. постъпва на служба като търговски агент в Битоля, после в Цариград (1905 г.); дипломатически агент в Цетина (1905 г.), Атина (1906 г.), Белград (1908 г.), Цариград и Виена (от 1915 г. до 1919 г.). През 1935 г. възглавява извънпарламентарен кабинет, сменил този на ген. П. Златев. Трудове: “Поглед върху икономическото положение на Сърбия” (1911 г.), “Балканските войни” (т. I – 1929 г., т. II – 1931 г.), “Полша в културно отношение (1931 г.), “Бегли спомени” (1931 г.), “Сръбско-българската разпра” (1932 г., преводи на френски и английски език). Печата статии в сп. “Солунски книжици”, в изданията на БАН, сп. “Отец Паисий”, “Обществено развитие” и др. На тази дата умират: \r\n1981 г. \r\nУмира Иван Мавроди - български бесарабски поет, писател и преводач, автор на 13 книги: “Радост”, “Буджански повести”, “В страната на розите” и др. \r\n1975 г. \r\nУмира Васил Иванов - български художник. Завършва Художествената академия в София през 1940 г. - живопис при проф. Н. Маринов и при проф. Н. Ганушев. Работи в областта на живописта и графиката (техника с креда). Участва в изложби от 1939 г. Представя свои творби в България и в чужбина. Негови произведения притежават НХГ - София, галерии във Варшава, Лодз, Будапеща, както и частни сбирки. \r\n1940 г. \r\nУмира Стоян Брънчев - български лесовъд, член на БКД (1900 г.). Един от организаторите на горското дело в България. В продължение на 14 години е редактор на сп. \"Лесовъдна сбирка\" (1899-1913 г.). Пише редица книжовни трудове, между които: \"Изкуствено и естествено развъждане на горите\" (1894 г.), \"Лесоустройство\" (1896 г.), \"Горите и горското стопанство в България\" (1918 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.04", "title": "Денят 4 април в българската история"}
{"url": "http://www.focus-news.net/news/2019/04/04/2642610/sport-izigraha-se-6-sreshti-ot-italianskata-seriya-a.html", "text": "Изиграха се 6 срещи от междинния 30-и кръг на италианската Серия „А“. Резултати: \r\nЕмполи – Наполи 2:1 \r\nСПАЛ 2013 – Лацио 1:0 \r\nРома – Фиорентина 2:2 \r\nТорино – Сампдория 2:1 \r\nДженоа – Интер 0:4 \r\nФрозиноне – Парма 3:2 \r\nНачело във временното класиране е Ювентус с 81 точки, втори е Наполи с 63, а на третото място е Интер с 56 точки.", "date": "2019.04.04", "title": "Спорт: Изиграха се 6 срещи от италианската Серия „А“"}
{"url": "http://www.focus-news.net/news/2019/04/04/2642613/ombudsmanat-maya-manolova-shte-podkrepi-protestirashtite-meditsinski-spetsialisti-vav-vratsa.html", "text": "По покана на медицинските сестри от гр. Враца Омбудсманът Мая Манолова ще присъства на техния пореден протест за по-добро заплащане и достойни условия на труд. Това съобщиха от  пресофиса на Институцията на омбудсмана . \r\nЗаради оказван натиск да не протестират, медицинските специалисти от Враца подготвят два протеста от 12.00 часа пред сградата на МБАЛ „Христо Ботев“ и от 15.00 часа пред сградата на общината. В тяхна подкрепа ще се присъединят колегите им от областта и от столицата. \r\nСпециалистите по здравни грижи в цялата страна настояват за: \r\n1.Промяна в Закона за съсловните организации; \r\n2.Еднаква основна стартова заплата за всички специалисти по здравни грижи, независимо от местоработата или собствеността на болницата – поне 2 минимални работни заплати за страната; \r\n3.Допълнителните възнаграждения и техните размери да са с регламентирани правила /в зависимост от натовареността/; \r\n4.Връщане на изискванията за обема дейност и брой медицински специалисти в медицинските стандарти; \r\n5.Почасово заплащане на нощния труд - 3 лв. на час, допълнително заплащане за работа в Спешно и ОАИЛ, клас прослужено време 1,2% на година; \r\n6.Колективен трудов договор в отрасъл „Здравеопазване“, който да е задължителен за всички структури в здравеопазването; \r\n7.Възможност за регламентиране на самостоятелна практика на специалистите по здравни грижи и възможност за сключване на договори с НЗОК; \r\n8.Промяна в категорията труд.", "date": "2019.04.04", "title": "Омбудсманът Мая Манолова ще подкрепи протестиращите медицински специалисти във Враца"}
{"url": "http://www.focus-news.net/news/2019/04/04/2642614/ministar-mladen-marinov-shte-poseti-selo-balvan-i-grad-ruse.html", "text": "Вътрешният министър Младен Маринов ще вземе участие в работна среща на тема: „Устойчиви инициативи и партньорства – превенция за сигурност“. Проявата се организира от Великотърновска община и ще се проведе в утрешния ден от 10.30 часа с. Балван. Това съобщиха от  пресцентъра на МВР. \r\nСъщият ден от 15.00 часа вътрешният министър ще се срещне с местната власт на Русенска област. Целта е в открита дискусия да бъдат обсъдени въпроси, свързани с опазването на обществения ред, както и взаимодействието между институциите, гарантиращо безопасност на гражданите.  \r\nСлед работната среща са предвидени изявления за медиите.", "date": "2019.04.04", "title": "Министър Младен Маринов ще посети село Балван и град Русе"}
{"url": "http://www.focus-news.net/news/2019/04/04/2642602/darzhavniyat-glava-rumen-radev-shte-se-sreshtne-s-prezidenta-na-germaniya-frank-valter-shtaynmayer.html", "text": "По покана на президента Румен Радев на днес и утре на официално посещение в Република България ще бъде федералният президент на Федерална република Германия Франк-Валтер Щайнмайер. Това съобщиха от прессекретариата на държавния глава.  \r\nУвеличаването на германските инвестиции в България и засилването на двустранния търговски обмен, сътрудничеството в областта на образованието и науката, развитието на културните връзки, както и военно-политическото сътрудничество и партньорството между двете държави в ЕС и НАТО, се очаква да бъдат сред акцентите в разговора на двамата президенти.  \r\nВ 11.00 часа на площад „Св. Александър Невски“ ще се състои церемонията по официалното посрещане на президента Франк-Валтер Щайнмайер в България. Германският държавен глава ще положи венец пред паметника на Незнайния войн.  \r\nВ 11.30 часа двамата президенти ще проведат среща „на четири очи“ на „Дондуков“ 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала.  \r\nВ рамките на официалното си посещение в България президентът Франк-Валтер Щайнмайер ще проведе срещи с председателя на Народното събрание Цвета Караянчева и с министър-председателя Бойко Борисов.  \r\nВ 17.30 часа президентите на България и Германия ще проведат среща с представители на български и германски компании в зала „Опера“ на хотел „InterContinental“ в София.  \r\nНа 5 април в 10.30 часа Румен Радев и Франк-Валтер Щайнмайер ще  разгледат производствената база на дружеството Либхер-Хаусгерете Марица ЕООД в Радиново, основано в България през 1999 г.", "date": "2019.04.04", "title": "Държавният глава Румен Радев ще се срещне с президента на Германия Франк-Валтер Щайнмайер"}
{"url": "http://www.focus-news.net/news/2019/04/04/2642616/haskovo-pp-gerb-organizira-grazhdanski-dialog-evropa-v-nashiya-dom-na-tema-regionalno-razvitie.html", "text": "Граждански диалог „Европа в нашия дом“ на тема регионално развитие ще се проведе в Хасково на 4 април 2019 г. (четвъртък) от 16.00 часа в пленарната зала на НТС – Хасково. Това съобщиха от пресцентъра на ПП ГЕРБ. Във форума ще участва министърът на регионалното развитие и благоустройството Петя Аврамова, народните представители Делян Добрев, Евгения Ангелова и д-р Георги Станков, областният управител на Хасково Станислав Дечев, представители на бизнеса и граждани.  \r\nПриоритетите в регионалното развитие на регион Хасково и основните инфраструктурни проекти в областта ще бъдат тема на дискусията. Диалогът е открит и в него могат да се включат всички граждани.", "date": "2019.04.04", "title": "Хасково: ПП ГЕРБ организира граждански диалог „Европа в нашия дом“ на тема регионално развитие"}
{"url": "http://www.focus-news.net/news/2019/04/04/2642607/mayk-pens-otnoshenieto-na-germaniya-kam-nato-e-prosto-nedopustimo.html", "text": "Вицепрезидентът на САЩ Майк Пенс разкритикува остро Германия на срещата по повод 70-ата годишнина от основаването на НАТО, като заяви, че нивото на разходите за отбрана и сътрудничеството с Русия за „Северен поток 2“ са „просто недопустими“, предава  AFP . \r\n„Германия трябва да направи много повече. Не можем да обезпечаваме отбраната на Запада, ако нашите съюзници стават все по зависими от Русия“, заяви Пенс на двудневната среща на Алианса във Вашингтон. \r\n„Просто е неприемливо най-голямата икономика в Европа да продължава да игнорира заплахата от руската агресия и да неглижира собствената си и нашата обща отбрана“, обясни вицепрезидентът на САЩ. \r\nПревод и редакция:", "date": "2019.04.04", "title": "Майк Пенс: Отношението на Германия към НАТО е просто недопустимо"}
{"url": "http://www.focus-news.net/news/2019/04/04/2642605/tass-tsik-na-ukrayna-obraboti-vsichki-protokoli-zelenski-pecheli-s-3024-poroshenko-e-vtori-s-1595.html", "text": "Кандидатът за президент на Украйна Владимир Зеленски получава 30,24% на първия тур на изборите, а действащия държавен глава получава подкрепата на 15,95% от избирателите, показват предварителните официални данни на Централната избирателна комисия (ЦИК) на страната след обработката на всички протоколи, предава  ТАСС . \r\nОкончателните официални данни трябва да бъдат обявени до 10 април. \r\nНа 31 март в Украйна се състоя първият тур на изборите за президент. След Зеленски и Порошенко, които ще се състезават във втория тур, се класира лидерът на партия „Баткивщина“ Юлия Тимошенко с 13,4% от гласовете и кандидатът от „Опозиционна платформа – За живот“ Юрий Бойко с 11,67%. Петицата затваря председателят на партия „Гражданска позиция“ Анатоли Гриценко с 6,91%. \r\nСпоред данните на ЦИК, избирателната активност е била 63,52%. \r\nПревод и редакция:", "date": "2019.04.04", "title": "ТАСС: ЦИК на Украйна обработи всички протоколи, Зеленски печели с 30,24%, Порошенко е втори с 15,95%"}
{"url": "http://www.focus-news.net/news/2019/04/04/2642617/sofiya-literaturen-salon-lege-10-shte-predstavi-knigata-na-petar-volgin-politicheski-nekorektno.html", "text": "Литературен салон \"Леге 10\" ще представи книгата на Петър Волгин \"Политически НЕкоректно\". Това съобщиха от  пресцентъра на БСП-София . Авторът и творбата му ще бъдат представени от доц. Валентин Вацев. Събитието ще се състои от 18.00 часа в залата на Градския съвет на БСП – София на ул. \"Леге\" №10, етаж 1.", "date": "2019.04.04", "title": "София: Литературен салон \"Леге 10\" ще представи книгата на Петър Волгин \"Политически НЕкоректно\""}
{"url": "http://www.focus-news.net/news/2019/04/04/2642618/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Събитието ще се проведе от 11.00 часа в централата на партията на улица „Врабча“ 23. Това съобщиха от  пресцентъра на ПП АБВ.  Темите ще бъдат: ПП АБВ сигнализира европейската Агенция за кооперация на енергийните регулатори ACER за приключилата процедура за диверсификация на доставките на природен газ; Поредната операция в КИНТЕКС; Участници в пресконференцията ще са Румен Петков – председател на ПП АБВ и Любомира Ганчева – зам.-председател на ПП АБВ.", "date": "2019.04.04", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/04/04/2642619/glavniyat-prokuror-na-sasht-uilyam-bar-rabotim-otlichno-s-balgariya-i-se-nadyavam-satrudnichestvoto-ni-da-prodalzhi.html", "text": "Отличният двустранен диалог, стратегическото партньорство в редица сфери, интензивните отношения на всички нива в администрацията и в политическия спектър, както и двустранните отношения в областта на международното правно сътрудничество - това бяха само част от темите, които бяха обсъдени на среща между заместник-министър председателя Екатерина Захариева и главния прокурор на САЩ  и министър на правосъдието Уилям Бар във Вашингтон, съобщиха от пресцентъра на  МВнР . “Благодаря за вашата подкрепа по време на прехода за осъществяването на съдебната реформа в България. Имаме изключително близко сътрудничество с вашите служби, благодаря за обученията, които редовно организирате от години за нашите прокурори и следователи. Реализирали сме редица общи операции, свързани с трафик на наркотици и хора, валутни престъпления и пране на пари. Благодаря и за решаването на казуса с Желяз Андреев”, каза българският вицепремиер. \r\n“Работим отлично и се надявам да продължим още да засилим нашето сътрудничество”, изтъкна главният прокурор Бар. Той изтъкна и задоволството си от работата на представителя на своето министерство към посолството на САЩ в България. \r\nПо време на срещата беше разгледано и сътрудничеството по отношение на сигурността и съдебната система в киберпространството, трансграничният достъп до електронни доказателства, транснационалната организирана престъпност, както и борбата с изпирането на пари. \r\nМинистър Захариева запозна домакина си със стъпките на българското правителство по отношение на борбата с престъпността, корупцията, отличните резултати в борбата с контрабандата, реформите в съдебната система, както и по опазването на външната граница на ЕС.  Екатерина Захариева изтъкна още, че българското правителство продължава да демонстрира твърда политическа воля и решимост за осъществяване на реформите и за пълното изпълнение на всички препоръки на Европейската комисия от януари 2017 г. Резултатите в съдебната система, борбата с корупцията и организираната престъпност са видими и реформите са необратими. Уилям Бар даде висока оценка и на филмовата индустрия в България, която познава като бивш член на борда на компанията “Тайм Уорнър”. Той изрази желание да посети страната ни в рамките на свое бъдещо пътуване в Европа.", "date": "2019.04.04", "title": "Главният прокурор на САЩ Уилям Бар: Работим отлично с България и се надявам сътрудничеството ни да продължи"}
{"url": "http://www.focus-news.net/news/2019/04/04/2642611/paket-mobilnost-shte-bade-glasuvan-v-evropeyskiya-parlament.html", "text": "Пакет „Мобилност“ ще бъде гласуван в Европейския парламент, след като на Председателски съвет в сряда бе отхвърлено предложението пакетът да отпадне от дневния ред на ЕП. \r\nМиналата седмица председателят на Европейския парламент Антонио Таяни върна пакета в ресорната комисия и промените не влязоха за гласуване в пленарната зала в Страсбург. Причината за това бяха постъпилите повече от 1 200 изменения на първоначалните текстове, което може да доведе до допускане на грешки при гласуване. Междувременно 16 български евродепутати излязоха с декларация, в която заявиха, че пакетът „Мобилност” не трябва да бъде подлаган на гласуване в пленарна зала, докато не се постигне широк консенсус.  \r\nВъв вторник на извънредно заседание на транспортната комисия, бяха гласувани над 1200 предложения за изменения по пакета. В резултат 1126 продължават за гласуване в пленарна зала. Агенция „Фокус“ припомня:  На 10 януари стотици български и румънски превозвачи протестираха пред ЕП с искане за отхвърляне на текстовете. Тогава водещата транспортна комисия отхвърли два от трите доклада по пакета. При това положение не се очакваше пакетът „Мобилност“ да влезе в пленарна зала. Въпреки недоволството на превозвачите и подкрепата на българските евродепутати от всички политически семейства, на 25 март беше взето решението гласуването на спорните промени да влезе в дневния ред. На предишното заседание на транспортната комисия два гласа не достигнаха пакетът да отпадне от дневния ред на парламента преди изтичането на мандата му. Трима от евродепутатите ни не се явиха на гласуването и така с 156 гласа „за“ и 154 „против“ влизането на пакета „Мобилност“ в пленарната зала стана факт.  \r\nЕвропейският парламент е разделен по пакет „Мобилност 1“. Едната част смята, че с пакета се осигуряват ясни европейски правила за международния транспорт и защита на правата на шофьорите. Другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места. \r\nНай-ощетяващи за превозвачите от Източна Европа поправки са задължението за връщане в страната на всеки 4 седмици и забраната шофьорите да спят в кабината на камиона.", "date": "2019.04.04", "title": "Пакет „Мобилност“ ще бъде гласуван в Европейския парламент"}
{"url": "http://www.focus-news.net/news/2019/04/04/2642621/denyat-4-april-v-svetovnata-istoriya.html", "text": "През 1581 г. Франсис Дрейк завършва своето околосветско пътешествие, с което става първият англичанин, обиколил света. През 1818 г. за първи път е издигнат националният флаг на САЩ, съставен от 13 червени и бели хоризонтални линии и 20 (тогава) звезди, символизиращи 20-те щата, влизащи в съюза. През 1877 г. Русия и Румъния подписват конвенция, по силата на която Румъния предоставя свободен преход на руските войски през своята територия след започване на Руско-турската освободителна война 1877-1878 г., а Русия гарантира на Румъния статута на независима държава. \r\nПрез 1905 г. земетресение със сила 8,7 бала разрушава напълно индийския град Кангри, при което загиват 19 хиляди жители. През 1949 година е създаден военнополитическият съюз НАТО. През 1960 г. на 32-та церемония по връчване на наградите “Оскар” 11 статуетки са присъдени на филма “Бен Хур”. Този успех е постигнат единствено от “Титаник” (1997 г.) и “Властелинът на пръстените: Завръщането на краля” (2003 г.). През 1975 г. е създадена Майкрософт в партньорство между Бил Гейтс и Пол Алън в Албъкърки, Ню Мексико. Майкрософт е най-успешната и влиятелна софтуерна компания в света. През 1983 г. е извършен първият полет на американската космическа совалка “Чалънджър”. В Египет френски археолози откриват нова 108-а пирамида, в която се намира гробницата на царица Анкнспепи ІІ - съпруга на фараона Пепи I, управлявал преди повече от четири хиляди години (2000 г.). \r\nНа 4 април са родени: римският император Каракала (198 - 217), американският писател Майн Рид, водачът на кюрдската радикална съпротива в Турция Абдулах Йоджалан. ООН обявява този ден за Световен ден в защита на пострадалите от мини. На тази дата умират: италианският драматург Карло Гоци, румънският крал Карл ІІ, застрелян е Мартин Лутер Кинг.  \r\n2018 г.  \r\nГоворител на президента на Филипините Родриго Дутерте заявява, че затварянето на остров Боракай ще започне на 26 април. Филипинският остров Боракай ще бъде затворен за туристи в продължение на 6 месеца след опасения за увреждането на някога девствените му брегове. \r\n2018 г.  \r\nСреща в Анкара между Русия, Турция и Иран. Президентите Путин, Ердоган и Рохани декларират ангажимент за постигане на \"трайно прекратяване на огъня\" в Сирия. Сред основните послания е и защита на населението в т.нар. зони за намаляване на конфликта, за да започнат бежанците да се завръщат в страната. \r\n2018 г.  \r\nДжулиус Маада Био полага клетва като президент на Сиера Леоне. \r\n2017 г. \r\nAlibaba става най-големият търговец на дребно в света според Комисията за ценни книжа и борси в САЩ. \r\n2017 г. \r\nАтака  с токсични газове убива 83 души в държания от бунтовници сирийски град Идлиб. \r\n2017 г. \r\nАнглийският компютърен учен Сър Тим Бърнърс-Лий получава наградата \"Тюринг\" за изобретяването на World Wide Web, първия уеб браузър и протоколите и алгоритмите, които позволяват на мрежата да се мащабира. \r\n2016 г.  \r\nХакери публикуваха в интернет база данни, за която твърдят, че съдържа лични данни за близо 50 милиона турски граждани, включително президента Реджеп Тайип Ердоган, предшественика му Абдуллах Гюл и премиера Ахмет Давутоглу. \r\n2014 г. \r\nПод ледената шапка на южния полюс на спътника на Сатурн Енцелад е открит воден океан. \r\n2013 г. \r\nТелескопът Хъбъл регистрира свръхнова (звездна експлозия, пораждаща изключително ярки обекти, които постепенно избледняват в течение на няколко седмици или месеци) на рекордното разстояние от 10,2 млрд. светлинни години. \r\n2012 г. \r\nПрезидентът на Словакия Иван Гашпарович назначава новото правителство на страната с министър-председател Роберт Фицо. \r\n2012 г. \r\nВ провинция Фариаб, северен Афганистан атентатор-самоубиец убива над 12 души. \r\n2012 г.  \r\nСръбският президент Борис Тадич подава оставка. \r\n2012 г. \r\nЖена камикадзе убива 10 души (в това число президента на Сомалийския олимпийски комитет Аден Ябару Уииш и шефа на Сомалийската футболна федерация Саид Мохамед Нур), взривявайки се в Националния театър в Могадишу. \r\n2012 г.  \r\nАрмията на Южен Судан сваля изтребител МиГ-29, принадлежащ на Судан. \r\n2011 г.  \r\nЗеметресение с магнитуд 6,7 по скалата на Рихтер и на дълбочина 24 км е регистрирано южно от остров Ява в 3,06 ч. сутринта местно време. Ява е най-гъсто населеният остров в света - 967 души/кв. км. \r\n2008 г. \r\n20 минути след публикацията на комюникето от срещата на НАТО в Букурещ, руският президент заявява, че Русия „ще предостави ефективна подкрепа на Южна Осетия и Абхазия в отговор на решенията на НАТО“. Главнокомандващият на руската армия пък заявява: „Ще направим всичко възможно да попречим на Грузия да се присъедини към НАТО“. \r\n2000 г.  \r\nВ Египет френски археолози откриват нова 108-а пирамида, в която се намира гробницата на царица Анкнспепи – съпруга на фараона Пепи I, управлявал преди повече от четири хиляди години. \r\n1983 г.  \r\nИзвършен е първият полет на американската космическа совалка “Чалънджър”. \r\n1960 г. \r\nНа 32-та церемония по връчване на наградите “Оскар” 11 статуетки са присъдени на филма “Бен Хур”. \r\n1949 г. \r\nСъздаден е военно-политическият съюз НАТО, сформиран на основата на подписания във Вашингтон от САЩ, Великобритания, Франция, Белгия, Холандия, Люксембург, Канада, Италия, Португалия, Норвегия, Дания и Исландия Северноатлантически договор. Договорът представлява доброволна система за сигурност на независими държави. През 1952 г. към НАТО се присъединяват Гърция и Турция, през 1955 г. - ФРГ, през 1982 г. - Испания, през 1999 г. - Полша, Чехия и Унгария. През 1966 г. от военната организация на блока излиза Франция, а през 1974 г. и Гърция (която се връща през 1980 г.). Във военната организация на Северноатлантическия пакт не влиза Исландия. България става равноправен член на НАТО през 2004 г. \r\nЦелите, които НАТО си поставя, са да гарантира свободата и сигурността на всички свои членове с политически и военни средства в съответствие с принципите на Устава на ООН. Първостепенна задача на НАТО от създаването й е да работи за установяването на справедлив и траен ред в Европа, основаващ се на общите ценности на демокрацията, зачитане на човешките права и върховенството на закона. \r\nВърховен ръководен орган е Сесията на Съвета на НАТО (висш политически орган), свиквана 2 пъти в годината на равнище министри на външните работи. Върховен военен орган - Комитет за планиране на отбраната. Сесиите на Съвета на НАТО и на Комитета за планиране на отбраната се ръководят от генералния секретар на НАТО (лорд Исмей - Великобритания (1952-1957 г.); Пол Анри Спаак - Белгия (1957-1961 г.); Дирк У. Стикер - Холандия (1961-1964 г.); Манлио Брозио - Италия (1964-1971 г.); Йозеф Лунс - Холандия (1971-1984 г.); лорд Карингтън - Великобритания (1984-1988 г.); Манфред Вьорнер - Германия (1988-1994 г.); Вили Клаас - Белгия (1994-1995 г.); Хавиер Солана - Испания (1995-1999 г.); лорд Джордж Робъртсън - Великобритания (1999-2004 г.); Яп де Хоп Схефер (от 2004 г.). Седалище - в Брюксел. \r\nДейността на НАТО се допълва от независими парламентарни и неправителствени организации: Парламентарна асамблея (ПА) на НАТО, Евроатлантически съвет за партньорство /ЕАСП/, Програма \"Партньорство за мир\", Асоциация на Атлантическия договор /АТА/. \r\nСлед 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция за война срещу световния тероризъм. \r\n1905 г. \r\nЗеметресение със сила 8,7 бала разрушава напълно индийския град Кангри – загиват 19 хиляди жители. \r\n1877 г. \r\nРусия и Румъния подписват конвенция, по силата на която Румъния предоставя свободен преход на руските войски през своята територия след започване на Руско-турската освободителна война 1877-1878 г., а Русия гарантира на Румъния статута на независима държава. \r\n1818 г. \r\nЗа първи път е издигнат националният флаг на САЩ, съставен от 13 червени и бели хоризонтални линии и 20 (тогава) звезди, символизиращи 20-те щата, влизащи в съюза. \r\n1581 г. \r\nПиратът Франсис Дрейк завършва своето околосветско пътешествие, с което става първият англичанин, обиколил света. Отличен е с рицарско звание. Назначен за вицеадмирал. \r\nФрансис Дрейк пиратства край бреговете на Западна Африка (1567-69 г.) и Америка (1570-72 г., 1585-86 г.). Пиратските действия са оценени от английската кралица Елизабет I (която се опитва да се намеси в битката за океаните и да прекъсне испано-португалския приоритет при завладяването и усвояването на новооткритите земи), като възможност да бъдат разстроени испанските комуникации. През 1572 г. тя възлага на Дрейк тази задача. Пет години по-късно той преминава през Магелановия проток в Тихия океан и ограбва множество испански градове по западното крайбрежие на Южна Америка. Впоследствие се опитва да открие североизточен път към Атлантика и достига до днешен Ванкувър (Канада). Там се отказва и е принуден да извърши второто след Магелан околосветско плаване. По пътя си минава през Филипините и Островите на подправките (Молукските о-ви), където сключва изгодни договори за износ на подправки и след тригодишно пътуване триумфиращо се завръща в родината си. През 1585 г. Дрейк отново се отправя към Средна Америка и опустошава крайбрежието при залива Маракайбо, Флорида и о. Испаньола (Хаити). Той ограбва личното съкровище на Филип II, който е почти разорен. \r\nПрез 1588 г. Дрейк командва английския флот при разгрома на испанската \"Непобедима армада\". На негово име е наречен проток (проток Дрейк – прочут с бурите си). \r\n1500 г. \r\nПортугалският мореплавател Педро Кабрал открива Бразилия. На плаване Кабрал тръгва след завръщането на В. да Гама, когато е изпратен от испанския крал Мануел I в Индия с търговска цел. По време на плаванията открива крайбрежието на Бразилия, което приема за остров - нарича го Ил да Вера Санта Круш. На тази дата са родени: \r\n1952 г.  \r\nРодена е Розмари Акерман - германска лекоатлетка, състезателка по висок скок. Олимпийска шампионка в Монреал през 1976 г. Тя е първата жена, преодоляла 200 см. \r\n1949 г. \r\nРоден е Абдулах Йоджалан - кюрдски политик, водач на кюрдската радикална съпротива в Турция. Следва политология в университета в Анкара, където е арестуван заради политически демонстрации. През 1974 г. създава група, която прераства в Кюрдска работническа партия (ПКК), стояща на кюрдски националистически и марксически позиции. Главен идеолог и организатор на партизанската война в Кюрдистан и десетки терористични актове в Турция и Западна Европа. Арестуван през 1999 г. от турските тайни служби при опит за укриване в Кания. На 29 май 1999 г. е осъден на смърт от турски военен съд за сепаратизъм, държавна измяна и тероризъм. \r\n1914 г. \r\nРодена е Маргьорит Дюрас (псевдоним на Маргьорит Донадю) - френска писателка, сценаристка и режисьорка. Някои от романите и са екранизирани: \"Преграда на Тихия океан\" (1957 г.), \"Модерато кантабиле\" (1960 г.), \"Морякът от Гибралтар\" (1967 г.), \"В 10.30 в лятната вечер\" (1967 г.), \"Любовникът\" (1992 г.). Сценариите за \"Хирошима, моя любов\" (1959 г.), \"Едно тъй дълго отсъствие\" (1961 г.), както и \"Музика\" (1967 г.) я издигат сред водещите френски филмови дейци. Повечето й филми от сюжетна гледна точка представляват развитие на действието на романа: \"Похищението на Лола фон Щайн\" (1964 г.). Дюрас се стреми към деконструктивизъм по отношение на сюжета и към преработка на едно и също произведение за различните изкуства в съответствие с техните закони: \"Жената от Ганг\" (1974 г.), \"Индийска песен\" (1975 г.). Новаторството на Дюрас в областта на киноезика, експериментите със звука, времето и пространството във филмите й често водят до откровена абсолютизация на формата - \"Слънцето - жълто\" (1971 г.), \"Натали Гранже\" (1973 г.), \"Камионът\" (1977 г.), \"Агата и безкрайното четене\" (1981 г.), \"Човекът от Атлантика\" (1981 г.). Пише също и критически статии за киното. \r\n1846 г. \r\nРоден е Лотреамон (псевдоним на Изидор Дюкас) - френски поет. През 1868-1869 г. публикува поемата \"Песните на Малдорор\", в която възпява неистовия бунт срещу моралните и обществените устои на съвременното общество, повторен впоследствие в сборник \"Стихотворения. Предисловие към бъдещата книга\" (1870 г.) - произведение, написано във формата на незавършени стихотворения в проза, обединени от герои и интриги, характерни за черния роман. През ХХ в. това произведение е преоткрито от сюрреалистите. От Лотреамон тръгва не само модерната, но и реалистичната традиция в съвременната френска поезия (П. Елюар, Л. Арагон и др.). \r\n1818 г. \r\nРоден е Томас Майн Рид - американски писател от ирландски произход. Син на свещеник. През 1842 г. пристига в Ню Орлиънс, Луизиана, САЩ. Известно време работи като учител и актьор, но се спира на журналистиката, с която се занимава в американския Север (Филаделфия). Там се сближава с Е. А. По. Участва в Мексиканската война (1846-1848 г.), ранен е тежко при щурма на гр. Мексико, получава чин капитан. След войната се завръща в Европа с намерение да участва в освободителните движения в Унгария и Полша, но се установява в Англия. Поддържа връзка с емигранти революционери и особено с Л. Кошут, на чиито 3 деца посвещава първия си роман \"Свободните стрелци\" (\"Стрелците в Мексико\"). Плод на възмущението му от реакционната роля на Наполеон III е романът \"Жената дете\" (издаден посмъртно). След 17-години престой в Англия, където излизат най-добрите му произведения, Рид отново отива в САЩ. След неуспешни опити да поднови журналистическата си дейност се завръща в Англия и остава там до края на живота си. Известни романи: \"Пълзачи по скали\", \"Ловци на растения\", \"Ловци на жирафи\"; \"индианските\" романи: \"Оцеола, вожд на семинолите\", \"Белият вожд\", \"Златната гривна\", \"Ямайски марони\"; историческият \"Бялата ръкавица\" и др. На тази дата умират: \r\n1968 г. \r\nУмира Мартин Лутър Кинг - борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. През 1964 г. получава Нобелова награда за мир. Застрелян по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” през 1977 г. \r\n1953 г. \r\nУмира Карол II - румънски крал (1930-1940 г.). Установява кралска диктатура през февруари 1938 г., разтуря политическите партии и профсъюзите, учредява фашистка организация - Фронт за национално възраждане. Сключва икономически договор с Германия през 1939 г. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострена вътрешна и външнополитическа обстановка, през септември 1940 г., се отрича от престола и емигрира. \r\n1932 г. \r\nУмира Вилхелм Оствалд - германски физик, химик и философ. Проф. в Рига, после в Лайпциг. Автор на изследвания върху електропроводните свойства на органичните окиси, разтворени във вода. Автор на \"енергетическата\" теория, една от разновидностите на \"физическия\" идеализъм. Основни трудове: \"Елементи на общата химия\", \"Научни начала на аналитичната химия\", \"Електрохимия\", \"Победа на научния материализъм\", \"Лекции по натурална философия\" и др. Получава Нобелова награда за химия през 1909 г. \r\n1865 г. \r\nУмира Рафаел Карера - диктатор на Гватемала от 1839 г. Президент на страната от 1844 г. до 1848 г. и от 1851 г. (от 1854 г. - пожизнен). \r\n1841 г. \r\nУмира Уилям Харисън - американски политик; 9-ия президент на САЩ (март - април 1841 г.). Командир на американската армия в англо-американската война (1812-1814 г.). Умира от пневмония един месец, след като става президент. \r\n1817 г.  \r\nУмира Андре Масена - френски маршал (1804 г.). Започва военната си служба през 1775 г. като обикновен войник. През 1789 г. напуска армията като фелдфебел. През 1791 г. постъпва доброволец в революционната армия и е избран за командир на батальон. След превземането на Тулон през 1793 г. става бригаден генерал. По време на Италианския поход на Наполеон командва авангарда. Особено се проявява в битката при Риволи през 1796 г. и в сражението при Ваграм през 1809 г. През май 1811 г. след редица военни поражения Наполеон го уволнява. От 1815 г. преминава на страната на Бурбоните и е назначен за пер на Франция. \r\n1807 г. \r\nУмира Жозеф Жером Франсоа Лаланд - френски астроном, член на Парижката АН (1753 г.). От 1752 г. по поръчение на Парижката АН провежда в Берлин наблюдения на Луната (едновременно с Н. Лакайл, който наблюдава земния спътник от нос Добра Надежда). Целта на наблюденията е да се установи точният паралакс на Луната. Определя положението на повече от 47 000 звезди. \r\n1806 г. \r\nУмира Карло Гоци - италиански драматург, създател на фееричната комедия. Посвещава се на литературата и театъра от 1744 г. В творчеството си се вдъхновява от италианските старинни легенди. Използва сюжетни мотиви от фолклора и някои принципи от комедия дел арте (персонажи-маски; диалект; импровизация и т. н.): \"Любовта към трите портокала\" (1761 г.), \"Гаргата\" (1761 г.), \"Турандот\" (1762 г.) и др. Написва и 23 трагикомедии в стила на испанската \"комедия на плаща и шпагата\" и \"безполезни мемоари\" (1797 г.), представящи ярка картина на театралния живот във Венеция. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни – Издателство \r\n“Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.04", "title": "Денят 4 април в световната история"}
{"url": "http://www.focus-news.net/news/2019/04/04/2642608/parlamentat-shte-razgleda-promeni-v-kodeksa-za-sotsialno-osiguryavane-svarzani-s-koefitsienta-za-izchislenie-na-pensiite.html", "text": "Парламентът ще разгледа промени в Кодекса за социално осигуряване, свързани с коефициента  за изчисление на пенсиите. Това предвижда програмата за работа на  Народното събрание.   Законопроектът е внесен от ПГ на ГЕРБ и ще бъде разгледан на първо четене. В сега действащото законодателство в осигурителния доход, от който се изчисляват новите пенсии за трудова дейност, не се включва периодът от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход в периода 1 януари 1997 до 31 декември 1999 г.  С внесените изменения се дава възможност на лицата при подаване на заявление за отпускане на пенсия  след 31 декември 2018 г. да изберат размера на пенсията им да бъде определен с индивидуален коефициент, изчислен по стария ред. Това означава, че ще могат да включат дохода за трите най-благоприятни години преди 1997 г. и на целия доход от 1 януари 1997 г. до пенсионирането им.  \r\nДепутатите ще разгледат  и промени в Закона за енергетиката, внесени от Делян Добрев от ГЕРБ и група народни представители. Промените предвиждат  производителите на електроенергия с инсталирана мощност между 1 Mw и 4 Mw от 1 юли 2019 г. да преминат от преференциални цени към пазарна цена и договор за компенсиране с премия, като не се предвижда да има преходен период. Останалите промени предвиждат в законодателството да бъде въведено конкурсно начало за предоставяне на  преференциална цена или премия. \r\nНа вниманието на народните представители се поставя и изцяло нов Закон за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода. Законът урежда условията и реда за признаване и изпълнение на съдебни актове за налагане на наказание „лишаване от свобода“ или на такива мерки, постановени в друга държава - членка на Европейския съюз, както и за изпращане на такива актове, постановени в Република България, за признаване и изпълнение в друга държава - членка на Европейския съюз. Новият закон ще се прилага в случаите, когато лицето, на което е наложено наказанието или мярката се намира на територията на държава - членка на Европейския съюз. Съгласно текстовете съдебният акт може да бъде изпратен и в случаите, когато е наложена глоба или конфискация, която все още не е събрана или изпълнена. Законопроектът транспонира в българското законодателство рамково решение на ЕС, чието неприлагането представлява проблем според вносителите. Народните представители ще се занимаят и с промените в Закона за българските лични документи на първо четене.", "date": "2019.04.04", "title": "Парламентът ще разгледа промени в Кодекса за социално осигуряване, свързани с коефициента  за изчисление на пенсиите"}
{"url": "http://www.focus-news.net/news/2019/04/04/2642624/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, съобщи репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2019.04.04", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/04/04/2642623/shumen-normalno-se-osashtestvyava-dvizhenieto-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“- Шумен . Оживен е трафикът по централните булеварди в Шумен, светофарните уредби в града функционират нормално. Пътните настилки в областта са сухи. Видимостта е добра. Няма нови промени в организацията на движение. В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.04.04", "title": "Шумен: Нормално се осъществява движението по пътищата в областта"}
{"url": "http://www.focus-news.net/news/2019/04/04/2642625/stanislav-vladimirov-bsp-palna-abdikatsiya-na-institutsiite-za-selo-divotino.html", "text": "Темата за с. Дивотино стана национална и виждаме пълната абдикация на институциите“. Това заяви народният представител от ПГ на „БСП за България“ Станислав Владимиров в студиото на  Bulgaria on Air, съобщиха от пресцентъра на  Националния съвет на БСП.  Той обясни, че този проблем се поставя доста отдавна от жителите на няколко села в Пернишко и звучи странно обяснението на Министерството на енергетиката, че не са знаели за този случай и прехвърлят отговорността на Министерството на земеделието. „Те от своя страна казват, че общината има роля в този казус, защото не били преобразували земите. Вината се прехвърля между институциите. Проблем има във всички концесии в България, в една или друга посока“, допълни той. Владимиров подчерта, че очаква ГЕРБ поне веднъж да поемат отговорност за нещо и да признаят, че са сбъркали. „Очаквах днес министърът на енергетиката да излезе с конкретика, а не с прехвърляне на вината на един или друг, назад във времето. Надявам се г-жа Петкова да даде конкретни отговори на всички онези въпроси, които по официален път сме задали. Няколко декара земеделска земя за нея може да са незначителен проблем, но за хората - това е целият им живот“, подчерта народният представител. По неговите думи, когато няма адекватно отношение на държавата в един или друг казус, хората се обезверяват. „Когато Нинова отиде в Перник, изведнъж всички институции се задействаха и казаха, че това е техен приоритет. Очаквах много по-рано да се сезират и да решат проблема, защото той е от години. Управляващите имат целия инструментариум да решат този казус, както и други“, категоричен е Владимиров. „Работата на народните представители е на терен, при хората. Не сме в Народното събрание, но не сме преставали да работим“, каза още той.  \r\n„Защо е толкова важна Истанбулската конвенция да влезе на края на този европарламент? Това ли е най-големият приоритет пред ЕС, вместо да говорим за икономическите дисбаланси, доходите и проблемите, които вълнуват хората?“, попита депутатът от левицата. Според него резолюцията, която може бъде приета утре, ще предизвика задължаващи последствия за всички държави членки. Като друг спорен момент, който би могъл да се отложи за следващия парламент, той посочи и пакета „Макрон“.", "date": "2019.04.04", "title": "Станислав Владимиров, БСП: Пълна абдикация на институциите  за село  Дивотино"}
{"url": "http://www.focus-news.net/news/2019/04/04/2642612/hungary-today-budapeshta-se-protivopostavya-na-resheniya-za-vanshnata-politika-na-es-s-kvalifitsirano-mnozinstvo.html", "text": "Унгария не подкрепя взимането на решения за външната политика на Европейския съюз с квалифицирано мнозинство, категоричен е председателят на унгарската парламентарна комисия за външна политика Золт Немет, предава  електронното издание Hungary Today . \r\nСлед среща на парламентарните комисии по външна политика на страните-членки на Съюза, Немет заяви, че Брюксел трябва да следва „по-силна, по-ясна и по-смела външна политика“, но без да нарушава суверенитета на държавите-членки, или да сее нови противоречия между тях. \r\nВъншната политика на ЕС не трябва да бъде обременена от спорни въпроси, като приемането на „Закона за квотите“, каза той, наричайки компромисно-базираните решения за външна политика голяма сила на Европейския съюз. \r\nЕдно силно ръководство ще бъде в състояние да представлява и прилага тези компромисни решения ефективно на международната арена, посочи политикът. \r\nЕС напоследък „се обърна навътре” и не успя да се съсредоточи върху разширяването на блока, заяви още Немет. Изявлението на председателя на Европейската комисия Жан-Клод Юнкер, че не може да се очаква разширяване по време на неговото петгодишно пребиваване, „имаше негативно послание“, каза той. \r\nПозицията, че ЕС трябва да се реформира цялостно, преди още държави да се присъединят към блока, е \"опасна\", тъй като не взима предвид възможността от избухване на конфликти в Западните Балкани, предупреди представителят на Будапеща. \r\nПроцесът на разширяване може да добави стойност и да върви ръка за ръка с реформите, оцени Немет. \r\nПревод и редакция:", "date": "2019.04.04", "title": "Hungary Today: Будапеща се противопоставя на решения за външната политика на ЕС с квалифицирано мнозинство"}
{"url": "http://www.focus-news.net/news/2019/04/04/2642628/blagoevgrad-normalno-se-osashtestvyava-dvizhenieto-v-oblastta.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Повишена е опасността от падащи камъни в Кресненското дефиле и в района на Предел. През изминалата нощ не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи и не се наблюдава намалена видимост. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да спазват дистанция и да шофират спрямо правилата за движение. \r\nДенис НИКИФОРОВ", "date": "2019.04.04", "title": "Благоевград: Нормално се осъществява движението в областта"}
{"url": "http://www.focus-news.net/news/2019/04/04/2642629/sport-tsska-e-na-polufinal-za-kupata-na-balgariya-sled-pobeda-s-10-sreshtu-ludogorets.html", "text": "ЦСКА победи Лудогорец с 1:0 в Разград в мач от четвъртфиналната фаза на турнира за Купата на България. Единственото попадение отбеляза Рубен Пинто в 30-ата минута. Двата отбора ще играят отново помежду си в събота на същия стадион, но в среща от 2-ия кръг на плейофната фаза на Първа лига.  \r\nЗа полуфиналите на Купата вече са класира Локомотив Пловдив, а по-късно днес ще бъдат определени и другите два претендента за финала в мачовете Струмска Слава срещу Септември и Ботев Пловдив срещу Черно Море.", "date": "2019.04.04", "title": "Спорт: ЦСКА е на полуфинал за Купата на България след победа с 1:0 срещу Лудогорец"}
{"url": "http://www.focus-news.net/news/2019/04/04/2642626/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата на 4 април. Това съобщиха от пресцентъра на  дружеството . Във връзка с подмяна на спирателен кран на ул. „Марагидик“ жк. „Подуяне“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nул. „Велчо Атанасов“ от ул. „Острец“ до ул. „Бричебор“, ул. „Слава“ \r\nул. „Петър Богдан“ от ул. „Марагидик“ до ул. „Кобилино  бранище“ \r\nул. „Рибарица“ от ул. „Велчо Атанасов“ до ул. „Петър Богдан“  \r\nул. „Марагидик“ от ул. „Иларион Драгостинов“ до  ул. „Петър Богдан“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“ ъгъла с ул. „Рибарица“. \r\nВъв връзка с подмяна на спирателен кран на бул. „Александър Стамболийски“ жк. „Разсадника - Коньовица“, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: \r\nбул. „Александър Стамболийски“ от ул. „Рибен буквар“ до бул. „Вардар“ \r\nул. „Методи Патчев“ от бул. „Александър Стамболийски“ до ул. „Хъшове“  \r\nбул. „Вардар“ от бул. „Александър Стамболийски“ до бул. „Възкресение“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Хъшове“. \r\nВъв връзка с изграждане на сградно водопроводно отклонение на ул. „Станислав Доспевски“ жк. „Левски“ В, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: \r\nул. 575, по ул. „Станислав Доспевски“ от ул. „Летоструй“ до ул. 575 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станислав Доспевски“ №77. \r\nВъв връзка с реконструкция на уличен водопровод на ул. „Ген. Александър Суворов“ жк. „Бъкстон“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\nул. „Ген. Александър Суворов“ от ул. „Иван Сусанин“ до ул. „Околовръстен път“ \r\nул. „Преки път“ от ул. „Ген. Александър Суворов“ до ул. „Симеон Радев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Александър Суворов“ ъгъла с ул. „Преки път“. \r\nВъв връзка с реконструкция на уличен водопровод на ул. „Хаджи Димитър“ с. Лозен, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Могила“, ул. „Св. Спас“ и ул. „Васил Левски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходол“ ъгъла с ул. „Могила“. \r\nВъв връзка с изграждане на сградно водопроводно отклонение на ул. „Козлодуй“ жк. „Банишора“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\nул. „Калофер“ от ул. „Охрид“ до бул. „Сливница“ \r\nул. „Козлодуй“ от ул. „Калофер“ до ул. „Карлово“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Калофер“. \r\nВъв връзка с подмяна на уличен водопровод на ул. 335 жк. „Люлин“ 1, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nул. 335, ул. 337. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 335 ъгъла с  ул. 337. \r\nСлед възстановяване на водоснабдяването е възможно временно повишаване мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  . \r\n„Софийска вода” АД предварително се извинява на своите клиенти за причинените временни неудобства!", "date": "2019.04.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/04/2642627/plovdiv-den-na-otvorenite-vrati-shte-se-provede-v-zooveterinarniya-kompleks-v-grada.html", "text": "Ден на отворените врати ще се проведе в „Зооветеринарен комплекс“ – Пловдив, съобщиха за  Радио „Фокус“-Пловдив  от Общината. Тематичен ден в Екологичния календар на Община Пловдив за месец април е Международният ден за защита на бездомните животни, който се отбелязва на 4 април. Целта е да се насочи общественото внимание към проблема с бездомните животни, към необходимостта да бъде осъзната  причината за присъствието  им по улиците и че наличието на бездомни животни е резултат основно от човешката безотговорност. По повод Международния ден за защита на бездомните животни Общината организира ден на отворените врати, който ще се проведе на територията на общинския приют за безстопанствени кучета „Приятел завинаги“. Основен партньор на  общинското предприятие „Зооветеринарен комплекс“ в реализирането  на мероприятието отново е екипът на агенция „Явлена“, който днес ще бъде в приюта, където на практика ще демонстрират своята работа по социализиране на кучетата, настанени в стационара. \r\nВратите на общинския приют ще бъдат широко отворени за всички, които желаят по-отблизо да се запознаят с работата на общинските специализирани екипи, с условията, при които са настанени животните, специализираната площадка за свободни игри и дресура на кучетата. \r\nГост на събитието ще бъде и екипът на Немски кастрационен център, който също ще сподели опита си. \r\nНа 4 километър „Пазарджишко шосе, от 11.:00 до 16.00 часа очакваме в приюта всички, които обичат животните. Надяваме се от тук да си тръгнете и с нов приятел, приятел  завинаги, призовават от общинската дирекция „Екология и управление на отпадъците“. \r\nОсвен това за Деня на бездомните животни  всеки собственик на домашно куче, което бъде декларирано/регистрирано днес, ще получи подарък за проявената отговорност – скромен жест от страна на администрацията.", "date": "2019.04.04", "title": "Пловдив: Ден на отворените врати ще се проведе в „Зооветеринарния комплекс“ в града"}
{"url": "http://www.focus-news.net/news/2019/04/04/2642630/veliko-tarnovo-v-selo-balvan-shte-se-provede-oblastna-rabotna-sreshta-na-tema-ustoychivi-initsiativi-i-partnyorstva-preventsiya-za-sigurnost.html", "text": "От 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства – превенция за сигурност“. Това съобщиха от пресцентъра на  Община Велико Търново . Домакин на събитието са Общината и кметство Балван, които ще представят пред всички общини от областта функциониращия Център за превенция и спорт. По време на работната среща ще бъдат официално открити две нови площадки - за приложно колоездене и за оцеляване в природата, ще има и демонстрации.  \r\nГости на събитието ще бъдат представители на Министерство на вътрешните работи, Министерство на образованието и науката, Министерството на младежта и спорта, областните дирекции на полицията и пожарната, Съюз на българските автомобилисти – София, Областен съвет на Български червен кръст, Съюз на пивоварите в България, НВУ „Васил Левски“ и кметове на малки населени места.", "date": "2019.04.04", "title": "Велико Търново: В село Балван ще се проведе областна работна среща на тема „Устойчиви инициативи и партньорства – превенция за сигурност“"}
{"url": "http://www.focus-news.net/news/2019/04/04/2642631/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областно пътно управление – Бургас. Пътищата са сухи и нормално проходими, няма затворени проходи. \r\nИнтензивно е движението по основните улици и булеварди в Бургас. По-натоварен е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“. По-интензивно е движението и по пътя към квартал „Меден Рудник“. \r\nМария КУРТЕВА", "date": "2019.04.04", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/04/04/2642633/plovdiv-ogranicheno-e-preminavaneto-na-kamioni-nad-5-tona-pri-km-6-po-patya-plodovitovo-parvomay.html", "text": "Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. Това съобщиха за  Радио „Фокус“-Пловдив  от Областно пътно управление. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Забранено е движението на камиони над 12 тона през прохода Троян-Кърнаре. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Пътните настилки навсякъде са сухи.  Движението в Пловдив е интензивно по булевардите „Христо Ботев, „Цар Борис III Обединител“, „Васил Априлов“, Руски“ и „Източен“, както и на входно-изходните пътни артерии. \r\nМария РУСЕВА", "date": "2019.04.04", "title": "Пловдив: Ограничено е преминаването на камиони над 5 тона при км 6 по пътя Плодовитово-Първомай"}
{"url": "http://www.focus-news.net/news/2019/04/04/2642634/dobrich-fotodokumentalnata-izlozhba-100-godini-futbol-v-dobrich-shte-bade-predstavena-v-regionalna-biblioteka-dora-gabe.html", "text": "Фотодокументална изложба „100 години футбол в Добрич“ ще бъде представена в Регионална библиотека „Дора Габе. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на  Радио „Фокус” – Варна . Изложбата е организирана от Община град Добрич, библиотеката и Илия Кишишев, журналист, заслужил деятел на физическата култура и спорта и заслужил краевед, носител на Сребърна значка на БФС за принос към българския футбол. Изложбата дава исторически сведения за развитието на спортната дейност в Добрич през годините и в частност на футбола от основаването на първия футболен клуб в града през 1919 година. Тя съдържа архивни снимки и документи и представя любопитни данни и факти, събирани и съхранявани във времето от спортисти, Илия Кишишев, Регионален исторически музей - Добрич, Държавен архив - Добрич, Радио „Добруджа”, вестник „Добруджанска трибуна“, граждани от Добрич и областта. На вниманието на любителите на спорта ще бъдат представени множество автентични фотоси, както и ценни реликви с историческа стойност – флагче, плакети, футболна топка, спортни обувки на Николай Конанов, емблематична фигура в добруджанския футбол, с над 500 участия с фланелката на „Добруджа” и единствен майстор на спорта от Добрич. Изложбата ще бъде открита официално във фоайето на библиотеката в 13.00 часа и може да бъде разгледана до 17 април. \r\nЖулиета НИКОЛОВА", "date": "2019.04.04", "title": "Добрич: Фотодокументалната изложба „100 години футбол в Добрич“ ще бъде представена в Регионална библиотека „Дора Габе”"}
{"url": "http://www.focus-news.net/news/2019/04/04/2642635/pleven-poslanikat-na-izrael-n-pr-irit-lilian-shte-poseti-grada.html", "text": "Посланикът на Израел в България Нейно Превъзходителство Ирит Лилиан ще посети официално град Плевен. Това съобщиха от пресцентъра на  Общината . В програмата на визитата е включена среща дискусия с гимназисти от плевенски училища. След това Лилиан ще се срещне с кмета на Община Плевен Георг Спартански. Те  ще отдадат почит пред паметната плоча на загиналите в нощта на 11 юли 1944 г. при опожаряването на еврейския лагер в парк „Кайлъка”. Същия ден Посланик Лилиан ще се срещне с представители на еврейската общност „Шалом” и ще посети Центъра за работа с деца на Сдружение „Аутизъм днес” и подари играчки и игри, осигурени от служителите на Посолството на Израел у нас. \r\nВ 18.00 часа Н. Пр. Ирит Лилиан ще открие изложбата „Израелски открития и разработки, променили света” в Регионалния исторически музей. В 20.00 часа тя ще присъства на осветяването в синьо на символа на Плевен – Параклисът мавзолей „Св. Георги Победоносец”, в знак на съпричастност страдащите от аутизъм. Инициативата е на Асоциация „Аутизъм днес” и се провежда под патронажа на посланика на Израел в България.", "date": "2019.04.04", "title": "Плевен: Посланикът на Израел Н. Пр. Ирит Лилиан ще посети града"}
{"url": "http://www.focus-news.net/news/2019/04/04/2642636/sofiya-fondatsiya-mini-art-organizira-mini-art-prolet-za-startirane-na-proekta-sotsialen-tsirk-za-nadezhda.html", "text": "От 16.00 часа Фондация Мини Арт ще представи подхода Социален цирк за работа с деца със затруднения. Събитието ще се проведе в Жълтата къща на „Цариградско шосе“ 17. Това съобщиха от пресцентъра на  Столична община . Събитието ще започне в 14.00 часа с отворена тренировка за деца и младежи от центрове за деца в квартал „Надежда“. Ще се включат и други деца (групата е до 30 деца). Ще се учат да жонглират, да карат Юнисайкъл, да правят акробатични номера.  \r\nВ 16.00 часа, Н.Пр Сорен Якобсон, посланик на Дания ще открие официалната програма, като представи проекта „Социален цирк за Надежда“, финансиран от Столична община и Френския културен институт. Ще се дискутират с хора от НПО и академичните среди ефекта от подхода, както и възможностите за разширяване на приложението.   \r\nОсновната цел на събитието е да дадем официален старт на кампанията за набиране на средства за Циркова тента, за да можем да създадем място където да събираме участници, професионалисти и съмишленици на каузата и да популяризираме Социалния цирк в България. \r\nОчакваме да дойдат посланици на страни от Европейския съюз, който ни подкрепят – Дания, Белгия, Франция. Там  в последните 20 години социалния цирк набира все по-голяма популярност и дава добри резултати за подобряване на когнитивните и комуникативни умения на участниците. Нещо, от което имаме нужда всички, но най-вече тези които трябва да се борят за достоен и пълноценен живот.", "date": "2019.04.04", "title": "София: Фондация „Мини Арт” организира Мини Арт Пролет за стартиране на проекта „Социален Цирк за надежда”"}
{"url": "http://www.focus-news.net/news/2019/04/04/2642637/new-europe-italianskiyat-parlament-glasuva-zakon-sreshtu-pornoto-za-otmashtenie.html", "text": "На 2 април в италианския парламент бе прието единодушно изменение на законопроекта за насилието срещу жени, с което бяха определени сроковете за лишаване от свобода до шест години за нежеланото споделяне на компрометиращи еротични снимки или видео, известни като „порно за отмъщение“, пише  базираното в Брюксел издание New Europe . \r\nПредложението беше представено от опозиционната партия Forza Italia на бившия премиер Силвио Берлускони и е част от законопроект за реформа, който има за цел да осигури по-голяма защита на жертвите на насилие и тормоз. \r\nГласуването беше единодушно, след като получи подкрепа както от лявоцентристката опозиционна Демократическа партия, така и от управляващата коалиция, съставена от дясната \"Лега\" или „Лигата, партията на вицепремиера Матео Салвини и лявото Движение \"Пет звезди\" на Луиджи ди Майо, който също е заместник министър-председател и до миналата седмица беше против предложението. \r\nПревод и редакция:", "date": "2019.04.04", "title": "New Europe: Италианският парламент гласува закон срещу „порното за отмъщение“"}
{"url": "http://www.focus-news.net/news/2019/04/04/2642639/pregled-na-osnovnite-temi-v-burgaskiya-pechat.html", "text": "„Само за 24 часа 350 джигити от областта в капана на акция „Скорост“ е водещото заглавие от първата страница на вестник  „Черноморски фар“ . „Шофьори хвърчат с над 100 км в час по булевард „Стефан Стамболов“ е подзаглавието на материала. Органите на Пътна полиция заявиха, че често се наблюдава превишаване на скоростта на правите пътни участъци, пише още вестникът. „Входираха в Община Бургас подписката за избиране на районни кметове“ е друго заглавие от страниците на вестника. „Инициативният комитет започва консултации с партиите в Общинския съвет“ е подзаглавието на статията. \r\n„Нов случай на рядко вирусно заболяване в региона“ е още едно заглавие от ежедневника. Нов, втори случай на рядкото вирусно заболяване остра вяла парализа в Бургаско. След като през март заболя момченце от община Айтос, сега се е заразило друго момиче, този път от Русенско, пояснява статията. „Данъчните проверяват за новите касови апарати“. Инспекторите от НАП – Бургас от звеното „Фискален контрол“ започнаха проверки в търговските обекти в региона за спазването на последните изисквания към касовите бележки и подаването на данни за продажбите. До момента в Бургас са извършени повече от 50 проверки и засега няма установени нередности, пише още вестникът. „15 атласки кедъра ще красят Морската в Бургас“ е темата на деня в днешния брой на „Черноморски фар“. Акцията е част от ежегодното честване на Седмицата на гората. Иглолистните дървета са разположени до Експо център „Флората“, уточнява материалът.", "date": "2019.04.04", "title": "Преглед на основните теми в бургаския печат"}
{"url": "http://www.focus-news.net/news/2019/04/04/2642638/burgas-gradska-hudozhestvena-galeriya-dechko-stoev-pomorie-predstavya-izlozhba-na-go-art-na-hudozhnitsi-ot-gorna-oryahovitsa.html", "text": "Градската художествена галерия „Дечко Стоев“ в Поморие представя изложба на ГО АРТ – художници от Горна Оряховица. Това съобщиха от пресцентъра на  Община Поморие . В изложбата участват: Ваня Балтова, Илия Банков, Красимир Коцев, Деница Александрова, Ирена Янкова, отец Антоний, Пепа Хаджитодорова, Петър Крусев, Роза Абаджиева, Стефан Балтов, Янко Янков. На откриването на изложбата ще бъдат представени и книгите на проф. Радослав Радев. Откриването ще се състои  от 18.00 часа в Градската художествена галерия в Поморие.", "date": "2019.04.04", "title": "Бургас: Градска художествена галерия „Дечко Стоев“ – Поморие представя изложба на ГО АРТ на художници от Горна Оряховица"}
{"url": "http://www.focus-news.net/news/2019/04/04/2642641/gerb-i-pp-obedineni-zemedeltsi-podpisaha-sporazumenie-za-podkrepa-za-evropeyskite-izbori.html", "text": "ГЕРБ и ПП „Обединени Земеделци“ подписаха споразумение за подкрепа на кандидатите от листата на ГЕРБ за членове на Европейския парламент, предаде репортер на  Агенция „Фокус“ . От страна на ГЕРБ споразумението беше подписано от лидера Бойко Борисов, а от страна на „Обединените земеделци“ – от председателят на партията Петя Ставрева. \r\n„Днес имаше работна среща между ГЕРБ и ПП „Обединени земеделци“ и се подписва споразумение, което ще даде възможност двете партии да споделят общата политика на ЕНП и ценностите на обединена Европа“, обясни зам.-председателят на ГЕРБ Цветанов. Той обясни, че партиите ще продължат сътрудничеството си и по време на местните избори. От своя страна, Петя Ставрева посочи, че ПП „Обединени земеделци“ са се вслушали в призива на председателя на ЕНП Джоузеф Дол за обединение. „Ние винаги сме работили за консолидация на дясното в България“, заяви тя. \r\nСпоразумението влиза в сила от момента на неговото подписване.   \r\nВодач на листата на ГЕРБ и СДС за евроизборите на 26 май е еврокомисарят по цифрова икономика и общество Мария Габриел. Веднага след нея в списъка са настоящите евродепутати Андрей Ковачев, Андрей Новаков, Ева Майдел и Асим Адемов. На шесто място в листата е Александър Йорданов от СДС, следван от Лиляна Павлова, Емил Радев, Ивелина Василева, Марин Захариев и др. \r\nЦветилена СИМЕОНОВА", "date": "2019.04.04", "title": "ГЕРБ и ПП „Обединени земеделци“ подписаха споразумение за подкрепа за европейските избори"}
{"url": "http://www.focus-news.net/news/2019/04/04/2642622/balgarskite-prevozvachi-shte-izgoryat-tir-kato-krayna-myarka-na-protest-sreshtu-glasuvaneto-na-paketa-mobilnost-1-ot-evropeyskiya-parlament.html", "text": "В 12.00 ч., тежкотоварен камион ще бъде изгорен като крайна мярка на протест срещу опитите на Европейския парламент, да бъде одобрен най-спорният документ в историята му - Мобилен пакет I. Това съобщиха от пресцентъра на  Съюза на международните превозвачи.   \r\nРешението бе взето късно снощи от Управителният съвет на Съюза на международните превозвачи и е част от протеста им срещу всички дискриминационни мерки и техническите похвати за тяхното прокарване в Европейския парламент.  \r\nДо тази крайна мярка се стига, след като на свое заседание на 2 април 2019 г. Транспортната комисия на ЕП реши да предостави за гласуване в ЕП един от най-спорните документи в историята му – Мобилен пакет I. Пакетът се дискутира и обсъжда вече две години и досега не можа да получи одобрението на мнозинството държави в ЕС заради заложените дискриминационни текстове, които разделят транспорта в Европа на две – привилегирован - за старите страни-членки от Централна и Западна Европа и рестриктивен – за страните от Източна Европа, считана за периферия на ЕС.  \r\nДемонстративното унищожаване на голям камион, облепен с протестни лозунги срещу европейската регулация, станала известна като пакета „Макрон“, ще се извърши в град Пловдив – Европейската столица на културата за 2019 г., но и център на най-големите логистични международни бази и международен транспортен бизнес. В подкрепа на протеста ще се присъединят и представители на превозвачи от региона и страната, които ще заявят недоволството и огорчението си от отчаяните, но очевидно резултатни опити на западноевропейската дипломация за прокара дискриминиращите текстове.  \r\nПоради краткото време за реакция и необходимостта да се спазят изискванията от специални разрешителни, акта на протест ще се извърши на територията на частна собственост – в транспортна база „Колимар - Костурски“, с адрес, гр. Пловдив, Южна промишлена зона, координати на мястото https://g.co/kgs/HmyXQK  \r\nТова е крайна мярка на протест, резултат от продължителните опити за унищожаване на българския международен транспорт (като част от транспорта на Източна Европа), срещу които водим битка повече от година, заявяват от УС на СМП. Българските превозвачи вече проведоха два от най-мащабните протести срещу Мобилен пакет 1 пред сградите на ЕП в Брюксел и Страсбург, заедно със свои колеги от Румъния, Литва, Латвия, Полша, Словения и др. Въпреки това предстои документът да бъде одобрен, при крайно незачитане на интереса на България и всички ощетени държави от периферията.", "date": "2019.04.04", "title": "Българските превозвачи ще изгорят ТИР като крайна мярка на протест срещу гласуването на пакета \"Мобилност\" 1 от Европейския парламент"}
{"url": "http://www.focus-news.net/news/2019/04/04/2642620/sebastiyan-kurts-grazhdanite-na-sarbiya-tryabva-da-sa-nayasno-che-bez-napredak-v-dialoga-nyama-da-vlyazat-v-sayuza.html", "text": "Австрийският канцлер Себастиян Курц заяви, че всяко възможно решение на косовския въпрос трябва да има подкрепата на великите сили, особено на постоянните членки на Съвета за сигурност на ООН, предава  скопското електронно издание „МКД“ . \r\nПолитикът подчерта, че гражданите на Сърбия трябва да са наясно, че без видим напредък в отношенията между Белград и Прищина, страната им не може да стане членка на Европейския съюз. \r\n„В наш интерес е да бъдем в близки партньорски отношения със САЩ, когато става дума за Западните Балкани и ние трябва да имаме тяхната подкрепа в насърчаването на напредъка за постигане на решение по този важен въпрос“, заяви Курц в интервю пред списание „Корд“. \r\n„Имаме добри отношения и с Белград, и с Прищина и се опитваме да поддържаме процеса на диалога, колкото може повече“, заяви австрийският канцлер. \r\nКурц подчерта, че винаги е смятал, че мястото на Сърбия е в Европейския съюз, както и това на останалите страни от Западните Балкани и добави, че всичко случващо се на полуострова, влияе и на Австрия. \r\nНа въпрос дали присъединяването на страните от региона към ЕС е временно премахнато от дневния ред на Брюксел, предвид текущите събития в Съюза, Курц отговори: \r\n„Какво би могли да ви доведе до подобно заключение? Напротив, тъй като по време на българското и австрийското председателство в ЕС през 2018 година процеса на разширяване бе поставен начело на дневния ред“, категоричен бе той. \r\nПревод и редакция:", "date": "2019.04.04", "title": "Себастиян Курц: Гражданите на Сърбия трябва да са наясно, че без напредък в диалога, няма да влязат в Съюза"}
{"url": "http://www.focus-news.net/news/2019/04/04/2642642/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На 2 април в италианския парламент бе прието единодушно изменение на законопроекта за насилието срещу жени, с което бяха определени сроковете за лишаване от свобода до шест години за нежеланото споделяне на компрометиращи еротични снимки или видео, известни като „порно за отмъщение“, пише  базираното в Брюксел издание New Europe . \r\nПредложението беше представено от опозиционната партия Forza Italia на бившия премиер Силвио Берлускони и е част от законопроект за реформа, който има за цел да осигури по-голяма защита на жертвите на насилие и тормоз. \r\nГласуването беше единодушно, след като получи подкрепа както от лявоцентристката опозиционна Демократическа партия, така и от управляващата коалиция, съставена от дясната \"Лега\" или „Лигата, партията на вицепремиера Матео Салвини и лявото Движение \"Пет звезди\" на Луиджи ди Майо, който също е заместник министър-председател и до миналата седмица беше против предложението. \r\n***  Унгария не подкрепя взимането на решения за външната политика на Европейския съюз с квалифицирано мнозинство, категоричен е председателят на унгарската парламентарна комисия за външна политика Золт Немет, предава  електронното издание Hungary Today . \r\nСлед среща на парламентарните комисии по външна политика на страните-членки на Съюза, Немет заяви, че Брюксел трябва да следва „по-силна, по-ясна и по-смела външна политика“, но без да нарушава суверенитета на държавите-членки, или да сее нови противоречия между тях. \r\nВъншната политика на ЕС не трябва да бъде обременена от спорни въпроси, като приемането на „Закона за квотите“, каза той, наричайки компромисно-базираните решения за външна политика голяма сила на Европейския съюз. \r\nЕдно силно ръководство ще бъде в състояние да представлява и прилага тези компромисни решения ефективно на международната арена, посочи политикът. \r\nЕС напоследък „се обърна навътре” и не успя да се съсредоточи върху разширяването на блока, заяви още Немет. Изявлението на председателя на Европейската комисия Жан-Клод Юнкер, че не може да се очаква разширяване по време на неговото петгодишно пребиваване, „имаше негативно послание“, каза той. \r\nПозицията, че ЕС трябва да се реформира цялостно, преди още държави да се присъединят към блока, е \"опасна\", тъй като не взима предвид възможността от избухване на конфликти в Западните Балкани, предупреди представителят на Будапеща. \r\nПроцесът на разширяване може да добави стойност и да върви ръка за ръка с реформите, оцени Немет. \r\n*** Испанският премиер Педро Санчес заяви, че методите, използвани от привържениците на Брекзит са подобни на тези, които прилагат каталунските сепаратисти, пише  европейската редакция на Politico . \r\nВ интервю пред няколко европейски издания, испанският министър-председател каза: „Техниките на движението за каталунска независимост са много подобни на тези на Найджъл Фараж и другите ултра-консервативни лидери, които защитават Брекзит. Те казват ‚Европа краде от нас!‘ или ‚Испания краде от нас!‘ или ‚Ако имахме повече икономически ресурси...‘ , В края на краищата мисля, че участието в кампании или политически проекти, основани на лъжи, води в крайна сметка обществата надолу и това е много трудно да се управлява“. \r\nСпоред Санчес, през 2016 година на населението на Великобритания е трябвало да бъде предложен различен избор. „Не е ‚оставам или си тръгвам‘. Може би, въпросът, който трябваше да бъде зададен, е ‚Искате ли да останете в по-добра Европа?‘, защото определено има много неща, които трябва да бъдат променени на континента“. \r\nНо сега той смята, че най-доброто нещо ще е организиран Брекзит, като по думите му, споразумението между британския премиер Тереза Мей и Брюксел е „единствената възможна сделка“. \r\n„Парламентът на Великобритания е изправен пред дилема, която ще изисква всички нейни депутати да действат отговорно, за да се избегне трудния, безреден Брекзит. Възможността за подреден Брекзит все още съществува и това е призивът, който правя пред британските депутати“. \r\n*** В четвъртък Джеръми Корбин ще представи накратко разговорите си с министър председателя Тереза Мей, след като натискът от страна на лейбъристите за втория референдум избухна в открит спор с Емили Торнбъри, външен министър от правителството в сянка, която написа на колегите си, че всяка договореност трябва публично да се гласува, пише  The Guardian . \r\nКакто лейбъристите, така и Даунинг Стрийт оцениха дискусиите като „конструктивни“. И от двете страни обърнаха внимание, че е нужно да проведат и разговори по технически въпроси, на които ще им помагат държавни служители. Те са насрочени за четвъртък.   \r\n“Проведохме конструктивни дискусии, в които разгледахме подробно различни идеи за това как да се излезе от задънената улица на Брекзит,” казва говорителят на лейбъристите. “Договорихме програма за работата на двата екипа по споразумението.” \r\nСпешно заседание на кабинета в сянка е било свикано веднага след края на разговорите с кабинета, на него са обсъдени начините, по които ще действа Лейбъристката партия в следващите дни и месеци.   \r\nТорнбъри е написала на колегите си, че не може да присъства по лични причини, но е настояла всяко предложение за сделка да бъде подлагано на публично гласуване. Според нея, кабинетът, който във вторник проведе гласуването, и кабинетът в сянка трябва да приемат еднакви процедурни правила.  \r\nКорбин прие изненадващото предложение на министър-председателя за преговори, както и сигналът й, че желае да обмислят една по-мека форма на Брекзит, особено след маратона от срещи, които кабинетът проведе във вторник.   \r\nТой обаче се изправи пред натиска от страна на депутатите, които са разтревожени, че може да се съгласи да подпише сделката за Брекзит без да я подложи на референдум. Накрая той обърна специално внимание, че обсъдил тази тема в разговорите.  След срещата с Мей Корбин написа в Туитър: „ Представих алтернативния лейбъристки план и поставих въпроса за публичен вот, за да се избегне опцията „без сделка“ или напускане при лоша и неизгодна сделка.“", "date": "2019.04.04", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/04/04/2642632/pedro-sanches-brekzit-i-katalusnkata-nezavisimost-se-osnovavat-na-lazhi.html", "text": "Испанският премиер Педро Санчес заяви, че методите, използвани от привържениците на Брекзит са подобни на тези, които прилагат каталунските сепаратисти, пише  европейската редакция на Politico . \r\nВ интервю пред няколко европейски издания, испанският министър-председател каза: „Техниките на движението за каталунска независимост са много подобни на тези на Найджъл Фараж и другите ултра-консервативни лидери, които защитават Брекзит. Те казват ‚Европа краде от нас!‘ или ‚Испания краде от нас!‘ или ‚Ако имахме повече икономически ресурси...‘ , В края на краищата мисля, че участието в кампании или политически проекти, основани на лъжи, води в крайна сметка обществата надолу и това е много трудно да се управлява“. \r\nСпоред Санчес, през 2016 година на населението на Великобритания е трябвало да бъде предложен различен избор. „Не е ‚оставам или си тръгвам‘. Може би, въпросът, който трябваше да бъде зададен, е ‚Искате ли да останете в по-добра Европа?‘, защото определено има много неща, които трябва да бъдат променени на континента“. \r\nНо сега той смята, че най-доброто нещо ще е организиран Брекзит, като по думите му, споразумението между британския премиер Тереза Мей и Брюксел е „единствената възможна сделка“. \r\n„Парламентът на Великобритания е изправен пред дилема, която ще изисква всички нейни депутати да действат отговорно, за да се избегне трудния, безреден Брекзит. Възможността за подреден Брекзит все още съществува и това е призивът, който правя пред британските депутати“. \r\nПревод и редакция:", "date": "2019.04.04", "title": "Педро Санчес: Брекзит и каталуснката независимост се основават на лъжи"}
{"url": "http://www.focus-news.net/news/2019/04/04/2642640/gl-prokuror-sotir-tsatsarov-razporedi-proverka-na-imotite-na-predsedatelya-na-kpkonpi-plamen-georgiev-na-saprugata-na-predsedatelya-na-vks-i-na-sina-na-direktora-na-sledstvieto.html", "text": "По повод множество публикации в медиите за придобити недвижими имоти от Пламен Георгиев – Председател на КПКОНПИ, от сина на Борислав Сарафов – директор на Националната следствена служба и заместник на главния прокурор по разследването и от съпругата на Лозан Панов – Председател  на Върховния касационен съд, главният прокурор Сотир Цацаров разпореди на Върховна касационна прокуратура извършване на проверки по реда на Закона за съдебната власт. Това съобщиха от пресцентъра на  Прокуратурата.  \r\nI. По материалите, касаещи Пламен Георгиев Димитров – Председател на КПКОНПИ /твърдения за невярно деклариране на обстоятелства във връзка с придобит от него и съпругата му недвижим имот - апартамент в гр. София, както и твърдения за недоказаност на произхода на средствата за закупуването на този имот/, Върховна касационна прокуратура:  \r\nВъзлага на ТД на НАП – София  извършване на данъчни проверки на физическото лице Пламен Димитров – Председател на КПКОНПИ и на неговата съпруга, за определяне на задълженията им по ЗДДФЛ във връзка със съответствия между декларираните и/или получени доходи от лицата и имущественото им състояние в периода 2013 г. - 2018 г.;  \r\nизисква нотариалния акт за жилището, придобито от Пламен Димитров и съпругата му, описано в публикациите, а по реда на чл. 28 ал. 3 от Закона за нотариусите и нотариалната дейност - и копие от нотариалното дело за тази сделка;  \r\nизисква от банката - ипотекарен кредитор, цялата информация по кредитирането на покупко – продажбата. \r\nII. По материалите, касаещи сина на директора на НСлС, както и  директора на НСлС – Борислав Сарафов /твърдения за това, че синът на директора на НСлС е придобил през 2018 г. и 2019 г. недвижими имоти на значителна стойност, без ясен произход на средствата за закупуването им, както и за това, че директорът на НСлС Борислав Сарафов не е обявил притежаването на такива суми в декларациите си пред Инспектората към ВСС/,  Върховна касационна прокуратура: \r\nИзпраща медийните публикации по компетентност на КПКОНПИ, с оглед правомощията на органите по чл. 16 ал. 2 ЗПКОНПИ; \r\nВъзлага на ТД на НАП – София извършване на ревизия на физическо лице /на сина на Борислав Сарафов/, за определяне на задълженията по ЗДДФЛ във връзка със съответствия между декларираните и/или получени доходи от лицето и имущественото му състояние в периода 2015 г. -  2018 г. \r\nIII. По материалите, касаещи придобиване на недвижим имот от търговско дружество с едноличен собственик на капитала съпругата на председателя на ВКС /твърдения за нарушения във връзка със закупуването от „ГАНЕВА 2000“ ЕООД на апартамент в гр. София, ул. „Елемаг“, в жилищна сграда ЕЛЕМАГ ДИПЛОМАТ, закупен от дружество „АРТЕКС ИНЖЕНЕРИНГ“/, както и по материалите с твърдения за конфликт на интереси на председателя на ВКС Лозан Панов /постъпил сигнал/, Върховна касационна прокуратура:  \r\nИзпраща медийните публикации, ведно със сигнала, по компетентност на Инспектората към Висшия съдебен съвет, с оглед правомощията на ИВСС по Закона за съдебната власт да извършва проверки за конфликт на интереси. \r\nВъзлага на ТД на НАП - София извършване на данъчна проверка за установяване на факти и обстоятелства във връзка с придобиването и ползването на имот, описан в медийните публикации от „Ганева 2000“ ЕООД. В рамките на данъчната проверка се разпорежда да се установи произхода на средствата за закупуване на имота, начина на ползването му, както и спазването на данъчното законодателство във връзка с тази сделка.", "date": "2019.04.04", "title": "Гл. прокурор Сотир Цацаров разпореди проверка на имотите на председателя на КПКОНПИ Пламен Георгиев, на съпругата на председателя на ВКС и на сина на директора на Следствието"}
{"url": "http://www.focus-news.net/news/2019/04/04/2642645/kardzhali-v-chitalishte-obedinenie-1913-shte-se-sastoi-poetichna-vecher-s-tvorchestvoto-na-poetesata-margarita-petkova.html", "text": "В читалище „Обединение-1913“ ще се състои поетична вечер с творчеството на поетесата Маргарита Петкова. Това съобщи  Радио „Фокус“  директорката на  Регионалната библиотека „Н.Й.Вапцаров“  Уляна Ганева. Голямата българска поетеса ще прочете стихове от хитовата си книга „Тъй рече Виктор“. Срещата ще се проведе от 17.30 часа в Литературен салон „Петя Караколева“ -  фоайето на големия салон на читалище „Обединение-1913. Проявата се организира в рамките на 60-та годишнина от създаването на Регионалната библиотека на 20 април 1959 година, с решение на Окръжния народен съвет-Кърджали през 1959 година.", "date": "2019.04.04", "title": "Кърджали: В читалище „Обединение-1913“ ще се състои поетична вечер с творчеството на поетесата Маргарита Петкова"}
{"url": "http://www.focus-news.net/news/2019/04/04/2642615/ria-novosti-vav-venetsuela-vazbudiha-nakazatelno-delo-sreshtu-huan-guaydo.html", "text": "Срещу самопровъзгласилия се за временен президент на Венецуела лидер на опозицията Хуан Гуайдо започва наказателен процес, заяви по местна телевизия ръководителят на комисията по въпросите на правата на Националното учредително събрание на страната Хулио Гарсия Серпа, предава  РИА Новости . \r\nПо неговите думи, с процеса ще се заемат Върховният съд и Главният прокурор. \r\nВъв вторник Националното учредително събрание утвърди предложение за започване на съдебен процес против Гуайдо. В сряда председателя на парламента Диосдадо Кабельо поясни, че това означава отнемане на депутатския му имунитет. \r\n„Правосъдието взима решения на основата на съответстващи доказателство. Той ще има право на защита“, подчерта Гарсия Серпа. \r\nПревод и редакция:", "date": "2019.04.04", "title": "РИА Новости: Във Венецуела възбудиха наказателно дело срещу Хуан Гуайдо"}
{"url": "http://www.focus-news.net/news/2019/04/04/2642646/blagoevgrad-metalno-sartse-za-sabirane-na-kapachki-s-blagotvoritelna-tsel-veche-e-postaveno-pred-zala-22-septemvri.html", "text": "Метално сърце за събиране на капачки с благотворителна цел вече е поставено пред зала „22 септември“ в Благоевград. Това съобщиха от  Община Благоевград . То е дарение от представителите в Европейския парламент от групата на ЕНП Андрей Новаков и Асим Адемов. Минути след като конструкцията бе инсталирана, жители се включиха в благородната кауза „Капачки за бъдеще“. Капачките ще се събират целогодишно, като периодично ще бъдат предавани в обособените за целта пунктове за рециклиране. Пластмасовите елементи ще бъдат в подкрепа на кампанията „Капачки за Бъдеще“ за закупуване на кувьози за новородени. Към момента, от началото на кампанията, са дарени 7 кувьоза на лечебни заведения със сериозна необходимост от подобна апаратура.", "date": "2019.04.04", "title": "Благоевград: Метално сърце за събиране на капачки с благотворителна цел вече е поставено пред зала „22 септември“"}
{"url": "http://www.focus-news.net/news/2019/04/04/2642643/premierat-boyko-borisov-za-pravosaden-ministar-shte-predlozha-danail-kirilov.html", "text": "За правосъден министър ще предложа Данаил Кирилов. Това каза министър-председателят Бойко Борисов след подписване на споразумение с ПП „Обединени земеделци“ за подкрепа на европейските избори, предаде репортер на  Агенция „Фокус“ . \r\n„Първата задача, която му поставям, е да бъдем изрядни, когато говорим за мониторинговия механизъм“, заяви Борисов. „Ние в ГЕРБ сме създали стандарт и когато има скандал, се подава оставка. Същото препоръчвам и на замесения в този скандал сега. Това мога да кажа по темата. Аршинът и стандартът трябва да бъдат едни и същи“, каза още той. \r\nПремиерът  коментира и подписването на споразумението. „Работата ни се „Обединени земеделци“ винаги е била на показ, зачитана и разбирана. Така че мисля, че това е една добра репетиция за местните избори след това да работим съвместно и заедно“, заяви Борисов. Агенция „Фокус“:  На 23 март министърът на правосъдието Цецка Цачева подаде оставка заради скандала около купен от нея имот на преференциална цена. Ден по-рано Цачева сезира компетентните институции с искане да бъдат извършени проверки по отношение на придобитото от нея недвижимо имущество. Пред журналисти тя обясни, че според нея, докато вървят проверките на КПКОНПИ и на ВКП не е редно да изпълнява функциите си на министър на правосъдието и подчерта, че върху нея не е бил оказван никакъв натиск от страна на премиера Борисов да подаде оставка.  \r\nЦветилена СИМЕОНОВА", "date": "2019.04.04", "title": "Премиерът Бойко Борисов: За правосъден министър ще предложа Данаил Кирилов"}
{"url": "http://www.focus-news.net/news/2019/04/04/2642647/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Натоварено е движението по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата  на въздуха е 5 градуса. Натоварено е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. Натоварено е и по бул. „България“, ул. „Никола Габровски“ и ул. „Васил Левски“, която е отворена за двупосочно движение. На места полицаи подпомагат организацията на движение. \r\nСухи са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.04.04", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/04/04/2642649/burgas-zhurnalistat-i-hudozhnik-latinka-minkova-gostuva-s-izlozhba-v-galeriya-atelie-r.html", "text": "Журналистът и художник Латинка Минкова ще гостува с най-новите си творби в Галерия „Ателие R“ на ул. „Възраждане“ 25 в Бургас. Това съобщиха от пресцентъра на  Община Бургас . Експозицията ще бъде открита на 4 април, от 18.00 часа. Латинка Минкова е журналист, писател и художник. До момента има представени 15 самостоятелни изложби в страната и множество участия в чужбина. Нейни картини са в частни колекции в България, Италия, Англия, Белгия, Русия, Испания, Холандия, Чехия, Швейцария, Катар, Израел и Германия. Автор е на 6 книги.", "date": "2019.04.04", "title": "Бургас: Журналистът и художник Латинка Минкова гостува с изложба в Галерия „Ателие R“"}
{"url": "http://www.focus-news.net/news/2019/04/04/2642644/blagoevgrad-okrazhniyat-sad-shte-razgleda-obzhalvane-na-nalozhenata-myarka-za-neotklonenie-spryamo-zadarzhanata-pri-spetsaktsiya-v-odmvr-rozalina-kyoseva.html", "text": "Окръжен съд-Благоевград ще разгледа обжалване на наложената мярка за неотклонение „задържане под стража“ спрямо задържаната при спецакция в ОДМВР Розалина Кьосева. Това съобщи за  Радио „Фокус“-Пирин  Борислав Ковачки, районен прокурор на Благоевград. На 27 март след 4-часово заседание при закрити врата Окръжен съд-Благоевград взе решение да остави Кьосева в ареста. „Фокус“ припомня: На 25 март екипи на дирекция „Вътрешна сигурност“ в МВР и Прокуратурата извършиха специализирана акция в ОДМВР – Благоевград, при която бе задържан разследващия полицай в 1 Районно управление на МВР – Благоевград – Розалина Кьосева, срещу която бяха повдигнати 4 обвинения. \r\nНатали СТЕФАНОВА", "date": "2019.04.04", "title": "Благоевград: Окръжният съд ще разгледа обжалване на наложената мярка за неотклонение спрямо задържаната при спецакция в ОДМВР Розалина Кьосева"}
{"url": "http://www.focus-news.net/news/2019/04/04/2642650/smolyan-remontni-deynosti-i-rehabilitatsiya-na-patya-se-izvarshvat-po-napravleniyata-srednogortsi-rudozem-i-devin-mihalkovo.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.04", "title": "Смолян: Ремонтни дейности и рехабилитация на пътя се извършват по направленията Средногорци – Рудозем и Девин – Михалково"}
{"url": "http://www.focus-news.net/news/2019/04/04/2642652/stara-zagora-v-grada-shte-se-provede-godishnata-konferentsiya-sreshta-na-biznesa-v-stara-zagora-i-regiona.html", "text": "В града ще се проведе годишната конференция „Среща на бизнеса в Стара Загора и региона“, която е част от проекта „Капитал Градове”. Това съобщиха от пресцентъра на  Община Стара Загора . Тя ще се проведе от 10.00 в Парк-хотел „Стара Загора\" на ул. „Хан Аспарух“ 50. Това е втората такава среща в Стара Загора, като първата миналата година постави началото на интересен диалог между бизнес, местна власт и социални партньори. Целта на тазгодишното издание е да продължи този диалог и да разкаже за това накъде върви регионът, какво го очаква, как градове като Казанлък и Стара Загора да работят заедно, как се привлича индустрия и дори по-важно: как се привличат хора. Ще се обсъжда всичко от индустрия и инфраструктура до градска среда.  \r\nСред участниците в дискусията ще са Живко Тодоров, кмет на Община Стара Загора, Галина Стоянова, кмет на Община Казанлък, Виктория Грозева, главен архитект на Община Стара Загора. Ще вземат участие и Владимир Спасов, прокурист на „М+С Хидравлик”, Надя Данкинова, изпълнителен директор на Фонд ФЛАГ, Петър Ганев, старши изследовател от Института по пазарна икономика, Белин Моллов, експерт по устройствено планиране и градско развитие и други представители на бизнеса и гражданското общество.  \r\nМодератори на панелите ще са Огнян Георгиев, редактор във в. „Капитал”, и Първан Симеонов, социолог.  \r\nЩе бъдат наградени и най-динамичните малки и средни компании в региона от класацията „Гепард”.  \r\nПовече информация за програмата и участниците в дискусията може да намерите  .", "date": "2019.04.04", "title": "Стара Загора: В града ще се проведе годишната конференция „Среща на бизнеса в Стара Загора и региона“"}
{"url": "http://www.focus-news.net/news/2019/04/04/2642651/dobrich-poslanikat-na-sasht-v-balgariya-n-pr-erik-rubin-shte-bade-na-poseshtenie.html", "text": "Посланикът на САЩ в България Н. Пр. Ерик Рубин ще бъде на посещение в Добрич. Това съобщиха от пресцентъра на  Община Добрич . В 14.15 часа в Огледална зала „Нели Божкова“ ще се проведе брифинг.", "date": "2019.04.04", "title": "Добрич: Посланикът на САЩ в България Н. Пр. Ерик Рубин ще бъде на посещение"}
{"url": "http://www.focus-news.net/news/2019/04/04/2642653/burgas-s-blagotvoritelen-kontsert-sabirat-sredstva-za-lechenieto-na-24-godishnata-silviya-koleva.html", "text": "Благотворителен концерт „Светлина за Силвия“ ще се проведе в Културен дом на нефтохимика в Бургас от 19.00, в подкрепа на Силвия Колева. Това съобщиха от пресцентъра на  Община Бургас . Участие в концерта ще вземат Станислава Василева, Веселина Дамова, Клуб по латино танци „Бургаски делфини“, Anista, D-ZastA  и други. Организатор на събитието е Петя Каракашева, ученичка от ПГТ“ Проф. Д-р. Асен Златаров“. Събитието ще се осъществи със съдействието на ПГТ „Проф. Д-р. Асен Златаров“, Професионална търговска гимназия – Бургас и Община Бургас. Събраните средства ще бъдат използвани за лечението на 24-годишната Силвия, която страда от агресивен кератоконус – заболяване, което представлява прогресиращо изтъняване и изкривяване на роговицата и води до слепота. Направени са две операции в България за овладяване на заболяването. За съжаление, към момента Силвия има 100% загуба на зрението на дясното око и прогресираща загуба на лявото. Единственият начин Силвия отново да върне зрението си е трансплантация на роговица от донор. Поради липса на донорство в България и неопределени срокове на изчакване, операцията може да бъде извършена в Германия. Стойността на самата операцията е 13 208 EUR . Тази сума не включва средства за следоперативно лечение и болничния престой.", "date": "2019.04.04", "title": "Бургас: С благотворителен концерт събират средства за лечението на 24-годишната Силвия Колева"}
{"url": "http://www.focus-news.net/news/2019/04/04/2642648/koy-e-danail-kirilov-i-spravka-na-agentsiya-fokus.html", "text": "Премиерът Бойко Борисов обяви, че председателят на правната комисия в парламента Данаил Кирилов ще заеме мястото на Цецка Цачева като министър на правосъдието. По този повод  Агенция „Фокус“  представя кратка справка за това кой е бъдещият министър на правосъдието. Данаил Кирилов  е роден на 25 юни 1970 г. в Димитровград. Висшето си образование получава в  СУ “Св. Климент Охридски”, където завършва специалност „Право“.  Към момента заема поста  председател на Комисията по правни въпроси. Избран е за народен представител в 44-ото  Народното събрание от листата на ПП ГЕРБ в 23-ти Многомандатен район – София на парламентарните избори през 2017 г.  Кирилов е народен представител и в 42-ото Народното събрание. В периода от август 2009 до май 2013 г.  е областен управител на Област София.  Владее английски и руски език.", "date": "2019.04.04", "title": "Кой е Данаил Кирилов ? (Справка на Агенция „Фокус“)"}
{"url": "http://www.focus-news.net/news/2019/04/04/2642654/shumen-shte-se-provedat-yubileynite-xxv-ti-mezhdunarodni-detsko-yunosheski-horovi-praznitsi-dobri-voynikov.html", "text": "От 4 до 7 април в Шумен ще се проведат юбилейните 25-ти Международни детско-юношески хорови празници „Добри Войников“.  Това съобщиха от  Община Шумен . Тазгодишното издание на фестивала е посветено на 185-годишнината от рождението на Добри Войников и на 160 години от създаването на първия многогласен ученически хор в България. В юбилейното 25-то издание на фестивала ще участват девет хорови формации от България от градовете Шумен, Варна, Бургас и Котел, а от чужбина – състави от Румъния и Гърция. Шумен ще бъде представен от детски хор „Бодра песен“ с диригент Деница Узунова и от представителния хор при СУ „Сава Доброплодни“ с диригент Христина Костадинова. Около 300 души е броят на хористи, диригенти, пианисти и официални гости, които ще присъстват в дните на празниците. Заедно с шуменската симфониета ще бъде представена новата хорово-симфонична творба – „Младежка меса“ от младия словенски композитор Тине Бец. Произведението е написано специално за хор „Бодра песен“ и ще бъде изпълнено за първи път на гала-концерта на 6 април. За първи път в изданията на празниците ще има и църковен концерт на 7 април, рождената дата на проф. Венета Вичева, от 10.00 часа в храма „Свето Вознесение“.  За концерта в града ще пристигне и  Варненският и Великопреславски митрополит Йоан, който ще благослови участниците. Тържественото откриване на фестивала е от 17.30 часа пред Драматично-кукления театър „Васил Друмев“. В 17.50 часа във фоайето на театъра ще бъде представена изложба със снимки, афиши и програми от изданията на хоровите празници, посветена на юбилейното 25-то издание на фестивала. В 18.00 часа започва и първата концертна вечер.  Гости на 25-то издание на хоровите празници ще бъдат Жан Пиер ван Авермаат, генерален секретар на Федерацията на хоровете към Европейския съюз, проф. Златина Делирадева, водещ хоров диригент и преподавател в Академията за музикално, танцово и изобразително изкуство в Пловдив, проф. Христо Кротев – диригент и преподавател в Американския университет в България, д-р Николина Кротева, пианист и хормайстор, Яна Делирадева, диригент и първи носител на наградата за диригентско майсторство „Проф. Венета Вичева“, Милка Толедова, преподавател в АМТИИ „Проф. Асен Диамандиев“, гр. Пловдив, проф. Николай Стойков, композитор и ученик на Панчо Владигеров, Ганчо Ганчев, хоров и оркестров диригент на Варненската детско-юношеска опера, на Варненския камерен оркестър и на Смесена вокална група към ИУ – Варна. Гост е и шуменецът Славил Димитров, председател на Българския хоров съюз и диригент на Националния филхармоничен хор „Светослав Обретенов“. Той е член на журито, което ще присъди наградата за диригентско майсторство „Проф. Венета Вичева“ и Мануела Манчева, автор и водещ на предаването за хорова музика „Кантате, юбилате“ по БНР. ХХV-те Международни детско-юношески хорови празници „Добри Войников“ се осъществяват с финансовата подкрепа на Община Шумен и се провеждат под патронажа на кмета Любомир Христов. Съорганизатори са Министерството на образованието и науката, Национален дворец на децата, Български хоров съюз и ЦПЛР – ОДК Шумен.", "date": "2019.04.04", "title": "Шумен: Ще се проведат юбилейните XXV-ти Международни детско-юношески хорови празници „Добри Войников“"}
{"url": "http://www.focus-news.net/news/2019/04/04/2642656/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата е 2 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.04", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/04/04/2642658/smolyan-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.04", "title": "Смолян: Нормално се осъществява преминаването през граничните пунктове „Маказа“, „Златоград“ и „Капитан Петко войвода\""}
{"url": "http://www.focus-news.net/news/2019/04/04/2642660/bsp-shte-provede-preskonferentsiya-v-tsentralata-na-partiyata.html", "text": "БСП ще проведе пресконференция в централата на партията. Tова съобщиха от пресцентъра на  партията . Срещата ще започне в 11:30 часа, в централата на БСП, ул. \"Позитано\" 20.", "date": "2019.04.04", "title": "БСП ще проведе пресконференция в централата на партията"}
{"url": "http://www.focus-news.net/news/2019/04/04/2642661/aleksi-stratiev-ekspert-po-patna-bezopasnost-lipsata-na-kontrol-po-patishtata-e-ogromna-dokazvat-go-i-dannite-ot-razlichni-24-chasovi-aktsii.html", "text": "Липсата на контрол по пътищата е огромна, доказват го и данните от различни акции, които следят за превишена скорост и други нарушения от водачите. Това каза в сутрешния блок „Добро утро, България“ на  Радио „Фокус“   експертът по пътна безопасност Алекси Стратиев. По думите му данните от акция „24 часа контрол на скоростта“ са подвеждащи, тъй като за първото тримесечие на тази година броят загинали не се различава със статистиката от същия период за 2018. Фактът, че за едно денонощие установените нарушители, превишили скоростта са над 10 хиляди, а през останалите дни да се установяват около 3 хиляди, е показателен за липсата на контрол. „Годишно пътната полиция установява някъде малко над милион нарушения на пътя. При положение, че за един ден са установени 10 000 нарушения, обърнете внимание, че това са само за скорост, допълнително има и други установени нарушения, които дават органите от страната. Това означава, че годишно би трябвало да се установяват над 3,5 милиона нарушения за скорост. Тази операция, с тези цифри би дала подобна статистика за годината, което е абсурдно. Точно тази операция показва, че липсва контрол на пътя. Не може за 1 ден да установиш 10 хил. нарушения, а в останалите дни около 3 хиляди“, обясни той. Алекси Стратиев коментира още, че стратегическа грешка на органите за пътна безопасност е липсата на автоматизирана система на контрол, без ангажимент на пътните полицаи, която да контролира движението в страната. Той добави, че произшествията с мотористи се увеличават. Кaто ведомствен проблем Стратиев определи проблема с рисковите шофьори на автобуси, защото полицията контролира правилата за движение, но и автомобилна администрация към Министерство на транспорта контролира обществения превоз - двете ведомства си прехвърлят ангажименти, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.04.04", "title": "Алекси Стратиев, експерт по пътна безопасност: Липсата на контрол по пътищата е огромна, доказват го и данните от различни 24-часови акции"}
{"url": "http://www.focus-news.net/news/2019/04/04/2642662/plovdiv-shestnadesetiyat-natsionalen-konkurs-za-mladi-izpalniteli-na-zabavna-pesen-shte-se-provede-na-5-ti-i-6-ti-april.html", "text": "Шестнадесетият Национален конкурс за млади изпълнители на забавна песен ще се проведе за поредна година в град Пловдив и е част от Националния  календар за изяви по интереси на МОН. Това съобщиха от  Община Пловдив . Основен организатор и домакин на проявата е Център за подкрепа за личностно развитие Общински детски комплекс – Пловдив със съдействието на  Община Пловдив, РУО на МОН, Национален дворец на децата – София, Сдружение за откриване и подпомагане на млади таланти в областта на изкуствата „Лъчи”. Събитието ще се проведе на 5-ти и 6-ти април 2019 г. в Международен панаир Пловдив, Конгресен център, зала „ България”. Националният конкурс в град Пловдив е включен в списъка на конкурсите, даващи право на стипендия на лауреатите по Програма на МОН на мерките за закрила на деца с изявени дарби. За шестнадесетото  издание на конкурса до момента са подали заявки за участие над 300 деца и младежи от 15 области. Участниците са разпределени в четири възрастови групи в категориите солисти и вокални ансамбли. Техните изпълнения  се оценяват от компетентно жури, съставено от утвърдени пловдивски музиканти – певци, актьори, хореографи, преподаватели в АМТИИ, ПУ ”Паисий Хилендарски”, продуценти. За шестнадесетте години от своето съществуване Националният конкурс за млади изпълнители на забавни песни се утвърди като привлекателно място за изява на талантливи деца от цялата страна. През годините в него са участвали и получили начален тласък за бъдещо  развитие и успешни сценични изяви познати вече имена като Мария Илиева, Антония Маркова, Стефани Илиева, Рут Колева, Мирослав Станчев, Соня Иванова, Невена Пейкова, Ана-Мария Янакиева, Нелина Георгиева, Ива Ангеличева , Вениамин Димитров, Радко Петков, 4Magic, Вениамин Димитров, Ивана Муцкова и др.", "date": "2019.04.04", "title": "Пловдив: Шестнадесетият Национален конкурс за млади изпълнители на забавна песен ще се проведе на 5-ти и 6-ти април"}
{"url": "http://www.focus-news.net/news/2019/04/04/2642663/kyustendil-remontni-deynosti-se-izvarshvat-po-patya-za-gkpp-gyueshevo.html", "text": "Ремонтни дейности се извършват по пътя за ГКПП „Гюешево”. Това съобщи за  Радио „Фокус” – Кюстендил  дежурният в Областно пътно управление – Кюстендил. При километър 13 от пътя, между селата Жиленци и Вратца, се извършва ремонт на асфалтовата настилка. Водачите на моторни превозни средства трябва да шофират с повишено внимание. Движението се осъществява в свободната лента съобразно създадената организация. Срокът за извършване на дейностите е 5 април. Движението по път II-62 Кюстендил – Дупница в участъка от село до „Яменско ханче” при км 14, се осъществява последователно в една от лентите за движение поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци. Срокът е до 5 април. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.04", "title": "Кюстендил: Ремонтни дейности се извършват по пътя за ГКПП „Гюешево”"}
{"url": "http://www.focus-news.net/news/2019/04/04/2642659/premierat-boyko-borisov-obshtinskite-savetnitsi-tryabva-da-badat-vklyucheni-v-antikoruptsionniya-zakon.html", "text": "Общинските съветници трябва да бъдат включени в Антикорупционния закон. Това каза министър председателят Бойко Борисов във връзка с предложението му за нов правосъден министър да бъде избран Данаил Кирилов, предаде репортер на  Агенция „Фокус“ . \r\n„Утре или вдруги ден ще предложа Данаил Кирилов. Давам му задача и общинските съветници да бъдат включени в Атикорупционния закон, за да можем да сме напълно изрядни“, заяви Борисов. Той посочи, че все още не е ясно кой ще заеме мястото на Кирилов в ПГ на ГЕРБ. \r\nЦветилена СИМЕОНОВА", "date": "2019.04.04", "title": "Премиерът Бойко Борисов: Общинските съветници трябва да бъдат включени в Антикорупционния закон"}
{"url": "http://www.focus-news.net/news/2019/04/04/2642666/varna-remontni-deynosti-se-izvarshvat-ot-km-0-do-km-8-na-avtomagistrala-cherno-more.html", "text": "Ремонтни дейности се извършват от км 0 до км 8 на автомагистрала „Черно море“. Това съобщиха за  Радио „Фокус“ – Варна  от Агенция „Пътна инфраструктура“. Преминаването на автомобили се осъществява двупосочно в платното посока Бургас. Движението в участъка Неофит Рилски – Девня от км 389 до км 400 по автомагистрала „Хемус“ се осъществява двупосочно в дясното платно посока Варна поради ремонтни дейности. Ограничено е качването и слизането в посока София от магистралата при пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от магистралата при пътен възел „Неофит Рилски“ и в обратната посока, като движението е пренасочено също по път I-2 Шумен – Варна. Водачите е необходимо да шофират с повишено внимание и съобразена скорост по път III-2902 Панорама – Куманово при 11 километър поради неравности на асфалтовата настилка. Забранено е преминаването на МПС над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. С нормална интензивност за региона се осъществява движението в сутрешните часове на деня. Видимостта на територията на областта е добра. Към момента няма данни за затруднения в движението, свързани с пътната обстановка. \r\nБояна АТАНАСОВА", "date": "2019.04.04", "title": "Варна: Ремонтни дейности се извършват от км 0 до км 8 на автомагистрала „Черно море“"}
{"url": "http://www.focus-news.net/news/2019/04/04/2642669/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) към Българския червен кръст. Сутрешните температури в планините са от минус 2 до плюс 3-4 градуса. Времето е променливо. Засега има висока разкъсана облачност. Тихо е. Условията за ски спорт все още са добри. Лифтовите съоръженията работят на курортите Банско, Боровец, Витоша, Добринище. Условията за туризъм са добри. Следобед се очаква динамика във времето.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.04", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/04/2642668/borislav-tsekov-institut-za-moderna-politika-opit-za-blamirane-na-ksns-shte-bade-diskreditatsiya-na-uchastnitsite-v-nego-a-ne-neuspeh-za-prezidenta.html", "text": "Опит за бламиране на КСНС ще бъде дискредитация на участниците в него, а не неуспех за президента. Това каза в сутрешния блок „Добро утро, България“ на  Радио „Фокус“  основателят на Института за модерна политика Борислав Цеков. По думите му най-добрият сценарий на свикания от държавния глава Консултативен съвет по национална сигурност на тема корупция е участниците да изоставят партийните си битки и пристрастия, полагайки усилия за намирането на съгласие за общи усилия на институциите за борба с корупцията. „Преценката на президента Румен Радев да свика Консултативния съвет е правилна. Формулираната тема е далеч по-широка, отколкото случаите, които разтърсиха общественото мнение, т. нар. „апартаментгейт“ от последните дни. Темата „корупция“ е хроничен проблем за България и има необходимост от координирани държавни усилия и конкретни мерки за явленията и тенденциите и то не само в изпълнителната и местната власт, но и в съдебната и законодателната. Не трябва да се изключва съдебната власт, останалите институции се отнасят много предпазливо към нея, когато става дума за решаване на проблеми, свързани с корупцията, институционалната етика и конфликта на интереси“, обясни Борислав Цеков. Той коментира още, че корупцията не е проблем само за България, но у нас трябва да се изгради политическо и институционално поведение, не просто за нетърпимост към закононарушенията, но следване на определени етични стандарти във властта. Охолството във властта дразни обществото тогава, когато произходът му не е ясен, каза Цеков. \r\nВиктория МЕСРОБОВИЧ-КУВЕНДЖИЕВА", "date": "2019.04.04", "title": "Борислав Цеков, Институт за модерна политика: Опит за бламиране на КСНС ще бъде дискредитация на участниците в него, а не неуспех за президента"}
{"url": "http://www.focus-news.net/news/2019/04/04/2642657/danail-kirilov-gerb-v-rabotata-si-kato-pravosaden-ministar-shte-prodalzha-merkite-razpisani-v-doklada-na-ek-za-napredaka-po-mehanizma-za-satrudnichestvo-i-proverka.html", "text": "В работата си като правосъден министър ще продължа мерките, разписани в доклада на ЕК за напредъка по механизма за сътрудничество и проверка. Това каза народният представител от ГЕРБ Данаил Кирилов, който беше предложен от премиера Бойко Борисов, предаде репортер на  Агенция „Фокус“ . \r\n„Това е много сериозно предизвикателство, приемам го като голямо доверие и като много сериозна задача с оглед необходимостта до няколко месеца успешно да се довърши работата по мониторинговия механизъм. Премиерът е поставил конкретна задача в тази връзка и смятам, че с общи усилия ще се борим, за да постигнем добър резултат. Много направихме досега, признава се работата от нашите партньори от ЕК. Надявам се да стигнем до положителен резултат“, коментира Кирилов. Той посочи, че номинацията е сериозно предизвикателство, защото министерството е тежко. \r\nНа въпрос как ще се отрази на ПГ на ГЕРБ напускането му на парламента, Кирилов отговори, че групата  е достатъчно силна и не би трябвало това да се отрази негативно. „В работата си ще следвам Механизма за сътрудничество и оценка – продължаваме по мерките така, както са разписани в доклада“, обясни той. \r\nЦветилена СИМЕОНОВА", "date": "2019.04.04", "title": "Данаил Кирилов, ГЕРБ: В работата си като правосъден министър ще продължа мерките, разписани в доклада на ЕК за напредъка по механизма за сътрудничество и проверка"}
{"url": "http://www.focus-news.net/news/2019/04/04/2642664/premierat-boyko-borisov-kogato-ima-skandal-tryabva-da-ima-i-ostavka-i-v-kpkonpi-i-vav-vks-i-v-sledstvieto.html", "text": "Когато има скандал, трябва да има и оставка – и в КПКОНПИ, и във ВКС. Това каза министър председателят Бойко Борисов, след подписване на споразумение с ПП „Обединени земеделци“ за подкрепа на европейските избори, предаде репортер на  Агенция „Фокус“ . \r\n„Ние в ГЕРБ сме създали стандарт и когато има скандали, дали е правосъден министър, председател на парламентарна група, зам.-министър на енергетика, зам.-министър на спорта или депутат се подава оставка. Същото бих препоръчал и на замесените в тези скандали сега“, заяви Борисов. „Но понеже има и хора от съдебната система, а те не обичат да бъдат поставяни под общ знаменател или са много чувствителни – аршинът трябва да е еднакъв за всички. Или да излязат в дълъг отпуск, докато различни от техните институции направят проверките. И в КПКОНПИ, и във ВКС, и в следствието… Не споменавам имена, защото са много чувствителни. Но аршинът трябва да бъде един и същ – или незабавни оставки, или дълъг отпуск, докато минат максимално прозрачните проверки“, заяви Борисов. \r\nЦветилена СИМЕОНОВА", "date": "2019.04.04", "title": "Премиерът Бойко Борисов: Когато има скандал, трябва да има и оставка – и в КПКОНПИ, и във ВКС и в следствието"}
{"url": "http://www.focus-news.net/news/2019/04/04/2642667/nova-makedoniya-makedoniya-novite-otnosheniya-mezhdu-atina-i-skopie-sa-nova-nadezhda-za-priznavane-na-avtokefaliyata-na-mpts-oa.html", "text": "Процесът на признаване на автокефалията на Македонската православна църква - Охридската архиепископия (МПЦ-ОА) от Вселенската патриаршия може да бъде окуражен от развитието на положителния климат между правителствата на Македония и Гърция. Въпреки че премиерите Алексис Ципрас и Зоран Заев нямат възможност за пряко участие в църковните въпроси, все пак техните идеи за това как двете страни могат да се сближат една с друга, могат да повлияят на църковните отношения, преди всичко на връзката с Вселенската патриаршия, а след това и с Гръцката църква по въпроса за македонската църква, пише ежедневникът  „Нова Македония“  в материал, представен без редакторска намеса. \r\nРелигиозните, но и политическите анализатори смятат, че вчерашното посещение на Ципрас, което е първото официално посещение на гръцки премиер след независимостта на Македония, може да означава и формиране на модел за подход към решаването на всички открити въпроси, а между тях и църковните отношения. С подписването на Преспанския договор бе отворен и процесът на решаване на статута на МПЦ-ОА, особено след като миналата година Вселенската патриаршия се зае с този въпрос. \r\nДруг момент, който може да бъде отбелязан в отношенията между двете държави след подписването на споразумението за името, е, че според неофициална информация нараства интересът на гръцките поклонници да посещават македонските манастири, както и честите неформални срещи на представители на МПЦ-ОА с Гръцката църква. Като създаваща атмосфера на конструктивност, анализаторите интерпретират неотдавнашната среща на македонския посланик в Турция с Вселенския патриарх. Въпреки че нямаше подробности за срещата, самият факт, че Вселенската патриаршия призна за тази беседа, потвърждава инициативата на държавните служители да помогнат за решаване на проблемите във всички области. \r\nВ цялата еуфория от сближаването на двете правителства в контекста на Преспанския договор, може ли да се очаква инициатива от Ципрас и Заев за признаване на автокефалията на МПЦ-ОА, както и Гръцката църква да лобира пред Константинополската патриаршия? Може ли политическият климат, насърчаван от двете правителства, да се отрази в отношенията между МПЦ и ГПЦ?! \r\nАнализаторът Петър Арсовски смята, че посоката на движението на тези отношения между двете страни в контекста на Преспанския договор е насочена към подобряване на църковните отношения. \r\n„Всичко отива в посока към подобряване на политическите отношения, което означава и по-добър климат за ситуацията в църквата“, отговори кратко експертът. \r\nЦърковният анализатор Бранко Георгиевски смята, че въпросът за МПЦ-ОА ще бъде тема, която ще бъде засегната в разговорите между двамата премиери, може би, както казва той, не като основна тема, а като израз на желанието да се използват добрите отношения за разрешаване на проблемите. \r\n„Не може да се очаква, че двамата политици ще си позволят пряка намеса в църковните дела в смисъл на покана към Вселенската патриаршия да признае МПЦ. Но със сигурност те ще изразят желанието си да се работи по разрешаването на този проблем. Гръцкият премиер има добри отношения с Вселенския патриарх. Наскоро те имаха съвместно заседание, въпреки че беше доказано, че това въздействие има ограничени възможности. Малко след тази среща Вселенският патриарх заяви, че няма да се намесва в делата на СПЦ“, обяснява Георгиевски. \r\nВсе пак той е сигурен, че посещението на Ципрас няма да доведе до значително придвижване в църковен план. \r\n„Но никога не пречи да се изгражда позитивен климат в отношенията с Вселенската патриаршия. Ситуацията и събитията в Православието не спират, постоянно се променят и е добре, когато в някои ситуации може да се разчита на някого“, добавя анализаторът. \r\nМПЦ-ОА остава на позицията, че единственото решение за нейния статут е признаването на автокефалията в същинския смисъл, защото църковният живот в Македония, всъщност, е продължение на някогашната Охридска архиепископия, възобновена в лицето на МПЦ-ОА. Миналата година МПЦ-ОА и правителството в Скопие изпратиха писмо до Вселенската патриаршия с искане за ангажимент за признаване на автокефалията, в отговор на което Вселенският патриарх Вартоломей изрази готовност да разреши този въпрос. Гръцката църква не призна новата украинска църква \r\nРуската църква реагира остро на решението на Константинополската патриаршия, която на 6 януари тази година реши да даде томос за автокефалия на новата Православна църква на Украйна. В нейна подкрепа се включи и Сръбската църква. Но гръцката църква не е обявила официална позиция по този въпрос, въпреки че минава за близка църква до Вселенската патриаршия. Тогава религиозните анализатори имаха разделена позиция по тази ситуация. Някои смятат, че след като Вселенската патриаршия срещна съпротива от православните църкви след признаването на новата ПУЦ, ще има забавяне в скоростта на разрешаване на каноничния статут на МПЦ-ОА, докато други смятат това за окуражаващ начин за решаване на всички проблеми в Православието. Агенция „Фокус“ припомня: В манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\nРедакция:  \r\nПревод и редакция:", "date": "2019.04.04", "title": "„Нова Македония“ (Македония): Новите отношения между Атина и Скопие са нова надежда за признаване на автокефалията на МПЦ-ОА"}
{"url": "http://www.focus-news.net/news/2019/04/04/2642670/sofiya-lekari-ot-pirogov-sa-spasili-dete-s-mnogo-ryadka-anomaliya.html", "text": "Лекари от УМБАЛСМ „Пирогов” са спасили дете с много рядка аномалия. Това съобщиха от пресцентъра на  болницата  Началниците на детската урология д-р Стоян Пеев и на травматологията проф. Диян Енчев са извършили сложна интервенция на момче в неонатална възраст, което се ражда с екстрофия на пикочен мехур. По време на операцията лекарите са изградили нов пикочен мехур и извършиха сложна реконструкция на тазовите кости. Сложната интервенция е продължила над 12 часа. \r\nЦелта на операцията е да постигне континентност (задържане) на урината и да се осигури стабилност на таза за бъдещите движения в тази област. \r\n1 на 100 000 деца у нас се ражда с екстрофия на пикочен мехур, което е една от най-тежките малформации в детската урология. Това е комбинирана малформация, при която липсват предна стена на пикочния мехур, част от коремната стена, а тазовият пръстен не е затворен. Детето не може да извършва по нормален начин физиологичните си нужди. В следствие на тази аномалия урината се излива на кожата на корема му.  \r\nПри екстрофия на пикочен мехур се налагат поредица от последващи операции с цел постигане на нормален здравен и социален статус.  \r\nВ момента детето се възстановява в детската урология на \"Пирогов\". Майката подчертава, че в навечерието на Световния ден на здравето - 7 април, изказва огромни благодарности към целия екип, който се грижи за детето й и по-специално към лекарите, които са извършили сложната операция. Тя им пожела да са здрави, за да могат да даряват здраве на пациентите си.", "date": "2019.04.04", "title": "София: Лекари от „Пирогов” са спасили дете с много рядка аномалия"}
{"url": "http://www.focus-news.net/news/2019/04/04/2642671/pazardzhik-prodalzhavat-remontite-v-dva-uchastaka-na-avtomagistrala-trakiya-v-oblastta.html", "text": "Движението в участъка от  88 до 89 км  на автомагистрала (АМ) „Тракия“, в района на пътен възел (ПВ) „Пазарджик“, се осъществява двупосочно в една лента в платното посока София, поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Могат да се използват алтернативни маршрути. Първи вариант: ПВ „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“. Втори вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“. Трети вариант: пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.  \r\nДвижението в участъка от 77 до 78 км  в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.04.04", "title": "Пазарджик: Продължават ремонтите в два участъка на автомагистрала „Тракия“ в областта"}
{"url": "http://www.focus-news.net/news/2019/04/04/2642665/zam-ministar-nikolay-prodanov-shte-posreshtnem-danail-kirilov-i-shte-mu-obyasnim-aktualnata-situatsiya-v-ministerstvoto-na-pravosadieto-kogato-go-izbere-narodnoto-sabranie.html", "text": "Ще посрещнем Данаил Кирилов и ще му обясним актуалната ситуация в Министерството на правосъдието, когато го избере Народното събрание. Това каза заместник-министърът на правосъдието Николай Проданов пред журналисти във връзка с номинацията на Данаил Кирилов за правосъден министър, предаде репортер на  Агенция „Фокус“ .  \r\n„Квотата на министър на правосъдието е на основната управляваща партия. Това е въпрос, който те трябваше да си решат и го решиха“, каза още Проданов. Той посочи, че е странно заместник-министър да дава съвети на министър.  \r\nДеница КИТАНОВА", "date": "2019.04.04", "title": "Зам.-министър Николай Проданов: Ще посрещнем Данаил Кирилов и ще му обясним актуалната ситуация в Министерството на правосъдието, когато го избере Народното събрание"}
{"url": "http://www.focus-news.net/news/2019/04/04/2642674/smolyan-s-vrachvane-na-traditsionnite-nagradi-lesovad-na-godinata-i-zalesyavane-v-selo-hasovitsa-yutsdp-i-regionalnata-direktsiya-po-gorite-shte-otbelezhat-sedmitsata-na-gorata.html", "text": "Южноцентрално държавно предприятие (ЮЦДП) – Смолян, съвместно с Регионална дирекция по горите – Смолян организира регионално честване на Седмица на гората – 2019 г., която традиционно се провежда в първата седмица на месец април. Това съобщиха от  Южноцентрално държавно предприятие – Смолян . Мотото на събитието тази година е „140 години история и традиции в грижата за бъдещето на гората!“. Събитието ще се проведе днес от 10.00 часа, на площада в село Хасовица, община Смолян. По време на честването ще бъдат връчени традиционните награди „Лесовъд на годината“, след което участниците ще имат възможност да се включат в залесяване на горски площи, освободени в резултат на възникнал преди 3 години пожар (в района на село Хасовица). \r\nВ 10.00 часа на площад „Нов център“ жителите и гостите на град Смолян биха могли да получат фиданки, отгледани в разсадниците на ЮЦДП – Смолян (бял бор, черен бор, обикновен смърч, птиче грозде и арония).", "date": "2019.04.04", "title": "Смолян: С връчване на традиционните награди „Лесовъд на годината“ и залесяване в село Хасовица ЮЦДП и  Регионалната дирекция по горите ще отбележат Седмицата на гората"}
{"url": "http://www.focus-news.net/news/2019/04/04/2642676/vidin-intenziven-e-trafikat-po-glaven-pat-e-79-v-posoka-granichen-punkt-dunav-most-2.html", "text": "Интензивен е трафикът по главен път Е-79 в посока граничен пункт \"Дунав мост 2\", като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. От граничния пункт на 'Дунав мост 2\" съобщиха, че всички гишета работят с максимално натоварване. Няма проблеми за преминаването на леки автомобили. Спокойна е обстановката на другите два гранични пункта във Видинска област – Брегово и Връшка чука. Там преминаването на автомобили е с нормална интензивност, няма образували се опашки. Трафикът в областта е натоварен, като пътуват предимно тежкотоварни автомобили, най-натоварен е участъкът Дунавци-Видин. По републиканската пътна мрежа в региона не се извършват ремонтни дейности. В град Видин трафикът е с нормална интензивност, повече автомобили се движат по бул. Панония, в централната градска част и на входно изходните артерии на града. Пътните настилки навсякъде в областта са сухи, видимостта е добра. \r\nАнна ЛОЗАНОВА", "date": "2019.04.04", "title": "Видин: Интензивен е трафикът по главен път Е-79  в посока граничен пункт \"Дунав мост 2\""}
{"url": "http://www.focus-news.net/news/2019/04/04/2642677/pregled-na-osnovnite-temi-vav-varnenskiya-pechat.html", "text": "„Намалява образователното ниво на варненци“, е водещото заглавие на вестник  „Черно море“ . Намалява образователното ниво на населението във Варна, става ясно от SWOT-анализа на публикуваната за обществено обсъждане актуализирана „Програма за опазване на околната среда“. Забелязва се непрекъсната миграция на способните и предприемчиви хора в активна възраст, а образователната система не осигурява потребностите на бизнеса. От същия анализ става ясно и че в туристическата инфраструктура има презастроени територии поради взети неефективни устройствени решения, предимно в големите курортни комплекси. Недостатъчно оползотворен е и туристическият потенциал във вътрешните и поотдалечени от морето територии.  \r\n„Варна губи над 60% от питейната си вода“, съобщава изданието. Значителни загуби на вода над 60%, произтичащи от състоянието на водопреносната мрежа, отчитат в актуализацията на Програмата за опазване на околната среда на община Варна за 2019-2023 г. Необходима е реконструкция на ВиК-инфраструктурата, се посочва в документа. Водопроводите в старата част на Варна и строените 1990-2005 г. нямат необходимата проводимост. Изградените между 1950- 1990 г. са етернитови и стоманени.  \r\nТе са в лошо техническо състояние течове, аварии и пр. „Цигулка от XVІ век свири в Операта“, е друг акцент в броя. Цигулка „Гуарнери”, изработена от майстора-лютиер Андреа Гуарнери в град Кремона през XVІ век, гостува във Варна. На нея свири именитият цигулар и професор в Държавната консерватория в Пилзен Роман Федчук, който ще изнесе заедно с Варненската опера симфоничен концерт. За първи път варненци ще имат уникалния шанс да чуят брилянтния звук на „Гуарнери“ в изпълнение на Роман Федчук на 5 април от 19 ч. на Основна сцена.  \r\n„Учение на VI американски флот и още 5 страни предстои във Варненския залив“, е друго заглавие от всекидневника. Секция „Американска военноморска литература – адмирал Алфред Махан“ бе официално открита във ВВМУ „Н. П. Вапцаров“. За церемонията по откриването пристигна Н. П. Ерик Рубин, посланик на САǥ в България. Секцията е създадена с цел да бъдат обогатени познанията на обучаващите се в Морското училище. Лентата на литературния американски кът бе официално прерязана от госта Н. П. Ерик Рубин, проф. д.в.н. Боян Медникаров, началник на ВВМУ „Н. П. Вапцаров“, и контраадмирал Митко Петев, командир на ВМС. На церемонията присъства и полк. Шанън Джонсън, военно аташе на САЩ в България.  \r\n„Само за ден хванаха над 200 шофьори с превишена скорост“, съобщава още изданието. За 24 часа във Варна и областта бяха засечени общо 202 нарушения на скоростните режими, като едно от тях е за надвишение на разрешената скорост с повече от 50 км/ч. в градска зона. Не са регистрирани ПТП с пострадали или загинали. Вчера сутринта завърши акцията на „Пътна полиция” „24 часа скорост“, при която в рамките на едно денонощие бяха изключително интензивни проверките за скорост. Тя е част от специализирана полицейска операция за контрол на скоростните режими, която обхваща цялата страна в периода от 1 до 7 април.", "date": "2019.04.04", "title": "Преглед на основните теми във варненския печат"}
{"url": "http://www.focus-news.net/news/2019/04/04/2642655/bloomberg-tramp-i-turtsiya-pomrachavat-70-ata-godishnina-na-nato.html", "text": "НАТО отбелязва 70-ата годишнина от основаването си, без да знае дали ще стигне до 75, пише  американската агенция Bloomberg . \r\n„Изискванията на Доналд Тръмп към съюзниците на Организацията на Северноатлантическия договор да поемат и да изпълняват задълженията си за отбранителни разходи рискуват да навредят на морала. Но по-широките съмнения на президента на САЩ за стойността на алианса са далеч по-разяждащи за бъдещото сближаване на НАТО“, коментира медията. \r\nДруг проблем, според Bloomberg, е Турция, която се присъедини към НАТО през 1952 година и тогава изпрати подкрепления на САЩ и Великобритания в Корейската война, превръщайки се в стратегическа опора срещу Съветския съюз по време на Студената война. Но дори ветерани с редица медали от този конфликт сега поставят под въпрос това, дали САЩ продължава да е съюзник на Турция и хвърлят сянка върху бъдещето на НАТО. \r\n„Междувременно правителството на президента Реджеп Тайип Ердоган очаква доставката на най-съвременна система за противоракетна отбрана С-400 от Русия, отхвърляйки исканията на САЩ да купи американската система „Пейтриът“, пренебрегвайки причината, поради която Алианса бе основан през 1949 г .: колективна сигурност срещу Съветска Русия. \r\n„Всичко това трябва да означава, че има какво да се обсъжда, когато външните министри от 29-те членове на НАТО се срещнат във Вашингтон тази седмица. А тези, които ще бъдат приети от държавния секретар Майкъл Помпео, може да са щастливи да се измъкнат невредими“, заключва Bloomberg. \r\nПревод и редакция:", "date": "2019.04.04", "title": "Bloomberg: Тръмп и Турция помрачават 70-ата годишнина на НАТО"}
{"url": "http://www.focus-news.net/news/2019/04/04/2642672/plamen-georgiev-kpkonpi-deklariram-gotovnost-za-palno-sadeystvie-za-razporedenata-ot-glavniya-prokuror-proverka-izlizam-v-otpusk-s-ogled-normalnoto-protichane.html", "text": "Във връзка с информация на сайта на прокуратурата на Република България за разпоредена от Главния прокурор Сотир Цацаров проверка на мен и семейството ми декларирам готовност за пълно съдействие. Това се посочва в позиция на председателя на Комисията за противодействие на корупцията и за отнемане на незаконно придобитото имущество Пламен Георгиев, разпространена от пресцентъра на  КПКОНПИ . \r\n„С настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти. Образуваната проверка е повод да се установи, че аз никога не съм извършвал каквито и да е противоправни действия. Работата на Комисията за противодействие на корупцията и отнемане на незаконно придобитото имущество беше високо оценена в докладите на Европейската комисия от нашите европейски партньори. Постигнатите резултати неминуемо доведоха до реакция на засегнатите лица, чиято дейност Комисията е проверявала и е запорирала имуществото им. Именно те са в основата на организираната срещу мен компроматна кампания. \r\nС оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата“, става ясно от позицията.", "date": "2019.04.04", "title": "Пламен Георгиев, КПКОНПИ: Декларирам готовност за пълно съдействие за разпоредената от главния прокурор проверка, излизам в отпуск с оглед нормалното ѝ протичане"}
{"url": "http://www.focus-news.net/news/2019/04/04/2642673/danail-kirilov-gerb-napalno-v-logikata-na-neshtata-e-da-ima-proverka-za-imotite-na-predsedatelya-na-kpkonpi.html", "text": "Напълно в логиката на нещата е да има проверка за имотите на председателя на КПКОНПИ. Това каза номинираният за правосъден министър и депутат от ГЕРБ Данаил Кирилов пред журналисти в Народното събрание във връзка с разпоредената от Прокуратурата проверка за имотите на председателя на КПКОНПИ Пламен Георгиев, предаде репортер на  Агенция „Фокус“ .  \r\n„От вас чувам новината. Напълно в логиката на нещата е да има такава проверка, за да може да се установят фактите и обстоятелствата и да няма никакво съмнение в обществото“, каза още Кирилов.  \r\nВъв връзка с отпуската на Георгиев и на въпрос дали това е прелюдия към оставка, Кирилов отговори, че това е коректното поведение на държавен служител, когато се извършва проверка. \r\nДеница КИТАНОВА", "date": "2019.04.04", "title": "Данаил Кирилов, ГЕРБ: Напълно в логиката на нещата е да има проверка за имотите на председателя на КПКОНПИ"}
{"url": "http://www.focus-news.net/news/2019/04/04/2642678/sport-zhrebiyat-za-polufinalite-za-kupata-shte-bade-teglen-tazi-vecher.html", "text": "Жребият за полуфиналите за Купата на България ще се тегли тази вечер. Церемонията за първи път ще е в студиото на Диема спорт и ще бъде предавана пряко. Тя ще стартира не по-рано от 20:30 часа - веднага след края на последния четвъртфинален мач между Ботев и Черно море. Класиралите се четири отбора чрез пълен жребий ще определят две двойки. Победителите се излъчват в две срещи, а не както бе досега в една. Първите мачове ще се играят на 16 и 17 април, а реваншите са на 23 и 24, финалът е на 15 май, сряда.", "date": "2019.04.04", "title": "Спорт: Жребият за полуфиналите за Купата ще бъде теглен тази вечер"}
{"url": "http://www.focus-news.net/news/2019/04/04/2642679/kyustendil-otkrit-urok-na-gorska-tematika-shte-se-provede-v-detska-gradina-edelvays.html", "text": "Открит урок на горска тематика ще се проведе в детска градина „Еделвайс” в Кюстендил. Това съобщи за  Радио „Фокус” – Кюстендил  Милена Иванова, експерт към Регионална дирекция по горите – Кюстендил. Инициатива е по повод Седмицата на гората и ще започне от 10.30 часа. Детската градина ще бъде посетена от експерти към дирекцията, които ще проведат открит урок и ще организират залесяване в двора на градината. „Лесовъдите ще посетят детската градина, ще направят кратко въведение за лесовъдската професия. Включили сме провеждане на образователни игри - „Опазването на горите“ и засаждане на фиданки в двора”, каза Милена Иванова. \r\nВенцеслав ИЛЧЕВ", "date": "2019.04.04", "title": "Кюстендил: Открит урок на горска тематика ще се проведе в детска градина „Еделвайс”"}
{"url": "http://www.focus-news.net/news/2019/04/04/2642681/mvr-26-dushi-sa-postradali-pri-katastrofi-v-stranata-prez-izminaloto-denonoshtie.html", "text": "26 души са пострадали при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 2 тежки и 34 леки пътни инцидента, при които има двама ранени. От началото на месеца са регистрирани 47 пътни произшествия, при които има 1 загинал и 59 ранени. От началото на годината  на територията на страната са станали 1346 катастрофи. При тях са загинали 112 души, а 1697 са пострадали.  \r\nДинамичните от началото на годината са динамични и не са окончателни. При сравнение с реалните данни за загиналите (111) през същия период на 2018 г. се отчита 1 (един) повече загинал участник в движението по пътищата през 2019 г.", "date": "2019.04.04", "title": "МВР: 26 души са пострадали при катастрофи в страната през изминалото денонощие"}
{"url": "http://www.focus-news.net/news/2019/04/04/2642685/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания.  \r\nПри километър 13 от пътя Кюстендил – Гюешево, между селата Жиленци и Вратца, се извършва ремонт на асфалтовата настилка. Водачите на моторни превозни средства трябва да шофират с повишено внимание. Движението се осъществява в свободната лента съобразно създадената организация. Срокът за извършване на дейностите е 5 април. \r\nВенцеслав ИЛЧЕВ", "date": "2019.04.04", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/04/04/2642683/sliven-zam-oblastniyat-upravitel-kamen-kostov-vze-uchastie-v-informatsionna-vizita-v-bryuksel.html", "text": "Зам.-областният управител Камен Костов взе участие в информационна визита в Брюксел. Това съобщиха от пресцентъра на  Областна администрация . Събитието бе организирано по покана на Европейската комисия. В посещението участваха областните управители или техни заместници. \r\nЦелта бе да бъдат запознати с функционирането на институцията, с процеса на вземане на решения в ЕС, както и с различните европейски политики. Бяха засегнати и актуални теми. Акценти в презентациите бяха поставени върху бъдещето на Европа, Брекзит, европейските политики за заетост, в областта на здравеопазването и на селското стопанство, кохезионната политика /2021-2027/.", "date": "2019.04.04", "title": "Сливен: Зам.-областният управител Камен Костов взе участие в информационна визита в Брюксел"}
{"url": "http://www.focus-news.net/news/2019/04/04/2642686/sliven-natovareno-e-dvizhenieto-v-oblastta.html", "text": "Натоварено е движението в Сливенска област. Пътните настилки в областта са сухи и нормално проходими. Няма въведени допълнителни ограничения за движението по пътищата в областта, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по пътя Сунгурларе – Пъдарево в участъка Чубра – Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.04", "title": "Сливен: Натоварено е движението в областта"}
{"url": "http://www.focus-news.net/news/2019/04/04/2642680/yulian-angelov-vmro-ako-ima-preki-dokazatelstva-za-narushenie-na-zakona-ot-strana-na-plamen-georgiev-narodnoto-sabranie-nyama-da-propusne-vazmozhnostta-da-go-otstrani-ot-kpkonpi.html", "text": "Ако има преки доказателства за нарушение на закона от страна на Пламен Георгиев, Народното събрание няма да пропусне възможността да го отстрани от КПКОНПИ. Това каза пред журналисти заместник-председателя на ВМРО Юлиан Ангелов във връзка с проверката на Прокуратурата на имотите на председателя на Комисията за противодействие на корупцията и за отнемане на незаконно придобитото имущество Пламен Георгиев, предаде репортер на  Агенция „Фокус“ . „Напълно нормално е за всеки един, който заема определена позиция, по някакъв начин да се оттегля, докато текат всички проверки, за да може наистина да няма намеса и да има обективна преценка от органите за това дали всичко по тези сделки, по които са участвали тези лица, е законно и най-малкото морално“, заяви Ангелов. Той посочи, че не може да твърди дали Георгиев е прекрачил закона, защото не е тази инстанция. „Би било редно хора, включително и той като председател на тази комисия, за известно време да не са на позицията, която са, за да има осъществена проверка, която да е обективна“, посочи Ангелов. Попитан дали Пламен Георгиев трябва да подаде оставка, заместник-председателят на ВМРО посочи, че това е право на всеки.  \r\nДеница КИТАНОВА", "date": "2019.04.04", "title": "Юлиан Ангелов, ВМРО: Ако има преки доказателства за нарушение на закона от страна на Пламен Георгиев, Народното събрание няма да пропусне възможността да го отстрани от КПКОНПИ"}
{"url": "http://www.focus-news.net/news/2019/04/04/2642690/ministar-petya-avramova-shte-poseti-haskovo.html", "text": "Министърът на регионалното развитие и благоустройството Петя Аврамова ще посети Хасково. Това съобщиха от пресцентъра на  министерството . В града тя ще участва в дискусия за регионалното развитие и европейската солидарност. Форумът ще се проведе от 16.00 часа в пленарната зала на Научно-технически съюзи – Хасково.", "date": "2019.04.04", "title": "Министър Петя Аврамова ще посети Хасково"}
{"url": "http://www.focus-news.net/news/2019/04/04/2642688/pleven-normalen-se-osashtestvyava-trafikat-v-oblastta.html", "text": "Нормален е трафикът в Плевенска област. Това съобщиха за  Радио ,,Фокус\"  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.", "date": "2019.04.04", "title": "Плевен: Нормален се осъществява трафикът в областта"}
{"url": "http://www.focus-news.net/news/2019/04/04/2642687/veselin-mareshki-volya-shte-podkrepim-kandidaturata-na-danail-kirilov-za-pravosaden-ministar-no-avansovo-ne-mozhem-da-kazhem-dali-nyakoy-e-dobar-ili-losh.html", "text": "Ще подкрепим кандидатурата на Данаил Кирилов за правосъден министър, но авансово не можем да кажем дали някой е добър или лош. Това каза пред журналисти лидерът на „Воля“ Веселин Марешки във връзка с номинацията на Данаил Кирилов за правосъден министър, предаде репортер на  Агенция „Фокус“ . „Още от началото на мандата казахме, че ГЕРБ и Борисов са си спечелили доверието на българските избиратели, имат право да си назначават, който искат за министър, след това носят отговорността за тези назначения. Ние не можем да кадруваме в Министерски съвет и авансово не можем да кажем някой дали е добър, или лош на министерска позиция, така че най-вероятно ще подкрепим тази кандидатура“, коментира Марешки.  \r\nВъв връзка с образуваната проверка на имотите на шефа на КПКОНПИ Пламен Георгиев, Марешки заяви, че всички български граждани са равни пред закона. „Поощряваме всеки един, за когото има съмнения, да бъде проверяван. В крайна сметка всеки е невинен до доказване на противното“, добави Марешки.  \r\nДеница КИТАНОВА", "date": "2019.04.04", "title": "Веселин Марешки, „Воля“: Ще подкрепим кандидатурата на Данаил Кирилов за правосъден министър, но авансово не можем да кажем дали някой е добър, или лош"}
{"url": "http://www.focus-news.net/news/2019/04/04/2642691/stara-zagora-ruskiyat-poslanik-v-balgariya-anatoliy-makarov-poseti-baletna-premiera-v-grada.html", "text": "Посланикът на Русия в България Анатолий Макаров посети Стара Загора на 3 април. Той разгледа новооткрития Руски център в Регионална библиотека „Захарий Княжески“, съобщиха от пресцентъра на  община Стара Загора . Центърът бе открит през ноември миналата година с подкрепата на Община Стара Загора и Фонд „Руский мир“. В него желаещите старозагорци могат да намерят книги на руски език, както и помагала и учебници за изучаването му. В Центъра се организират курсове по руски език, представят се нови книги, пресъздават се руски обичаи. Посланикът положи цветя на Паметника на братската могила в Стара Загора. Вечерта той посети премиерата на спектакъла \"Лешникотрошачката\" в Държавна опера - Стара Загора. Постановката е по авторската хореография и режисура на заслужилия артист на Руската Федерация Константин Уралски. Асистент-хореограф е Наталия Коробейникова.  \r\nСлед края на представлението посланик Макаров се снима с трупата, пресъздала балетния шедьовър на П. И. Чайковски.", "date": "2019.04.04", "title": "Стара Загора: Руският посланик в България Анатолий Макаров посети балетна премиера в града"}
{"url": "http://www.focus-news.net/news/2019/04/04/2642692/parlamentat-prie-iztsyalo-nov-zakon-za-priznavane-na-sadebni-aktove-ot-drugi-strani.html", "text": "Парламентът прие изцяло нов Закон за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода, предаде репортер на  Агенция „Фокус“ . Законопроектът е внесен от Министерски съвет и предлага опростена процедура за трансфер на осъдени лица в държави от Европейския съюз. Съгласно текстовете съдебният акт може да бъде изпратен и в случаите, когато е наложена глоба или конфискация, която все още не е събрана или изпълнена.  \r\nЗаконопроектът транспонира в българското законодателство рамково решение на ЕС, чието неприлагане представлява проблем според вносителите.  \r\nДеница КИТАНОВА", "date": "2019.04.04", "title": "Парламентът прие изцяло нов закон за признаване на съдебни актове от други страни"}
{"url": "http://www.focus-news.net/news/2019/04/04/2642693/dobrich-v-rehabilitatsiya-e-patyat-shabla-kavarna-rakovski-irechek.html", "text": "В рехабилитация е пътят Шабла - Каварна – Раковски – Иречек, предаде кореспондентът на  Радио „Фокус” . В Община Каварна се рехабилитират четири пътни участъка от общинската мрежа - Каварна – Топола, Каварна – Балчик- Божурец, и Каварна – Балчик – Топола – местността „Иканталъка“. Няма въведени промени в движението на автомобили в областта по републиканската пътна мрежа. Движението по пътя Генерал Тошево – ГКПП - Кардам се осъществява с повишено внимание поради ремонтни дейности на асфалтовата настилка. Срокът за приключване на дейностите е 5 април. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация важи до приключване на планираните дейности. До 5 април в рамките на „Интегриран проект за подобряване на водния сектор в град Добрич“ ЛОТ 2  се работи по ул. „Даме Груев“, ул. „Ген. Гурко“, ул. „Ч. Алексиев“, ул. „Георги Бенковски“, ул. „ФилипТотю“, ул. „Шипка“. По ЛОТ 3  се работи по ул. „Теменуга“, ул. „Купен“,  ЖК „Добротица“, ул.  „Стефан Стамболов“, ул. „Никола Петков“ над Спортно училище, ул. „Иван Георгиев“, ул. „Цар Освободител“ и ул. „Димитър Ковачев“. В Добрич времето е ясно и слънчево, тихо е, температурата на въздуха е около 6 градуса. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.04.04", "title": "Добрич: В рехабилитация е пътят Шабла- Каварна – Раковски – Иречек"}
{"url": "http://www.focus-news.net/news/2019/04/04/2642675/nominiraniyat-za-komandvasht-silite-na-sasht-v-evropa-amerikanskata-armiya-tryabva-da-e-v-kosovo-za-da-predotvrati-zlovrednite-zaplahi-za-vashington-e-klyuchovo-da-premahne-zavisimostta-na-regionalnite-armii-ot-savetskite-sistemi.html", "text": "Генерал-лейтенант Тод Д. Уолтърс, номиниран за позицията командващ силите на САЩ в Европа и Върховен съюзен главнокомандващ в Европа, заяви, че американските войници са нужни в Косово, за да се справят със „зловредните заплахи“ отвън, като добави още, че командването на въоръжените сили на САЩ ще подкрепи развитието на Косовските сили за сигурност (КСС), пише  електронното издание на прищинския ежедневник Gazeta Express . \r\nГенерал Уолтърс бе разпитан от комисията на американския сенат за въоръжените сили и тогава той обясни по повод ролята на КФОР в Косово, че „присъствието на САЩ е необходимо, за да се засилят възможностите за защита на съюзниците и партньорите срещу тези заплахи“. Той също направи по-широка оценка, като отбеляза, че Министерството на отбраната на САЩ се опитва да модернизира армиите в региона, като ги оборудва с американски оръжия. „Министерството на отбраната подкрепя регионалните съюзници и партньори чрез сътрудничество за сигурност и инициативи за увеличаване на капацитета. Ключът към тези инициативи е премахването на зависимостта на регионалните военни от съветските системи. Подсилваме инструментите за сътрудничество в областта на сигурността, за да модернизираме регионалните военни с оперативно съвместимо оборудване от САЩ и НАТО“, каза той. \r\nУолтърс бе попитан конкретно какъв би бил неговият подход към Косовските сили за сигурност (КСС), ако той бъде потвърден като командващ на EUCOM / SACEUR. „Европейското командване на ВС на САЩ подкрепя развитието на Косовските сили за сигурност в съответствие с договорената им 10-годишна програма за преход, провеждана в тясна координация с САЩ и други съюзници от НАТО. Насърчаваме КСС да поддържат мултиетническа професионална сила, която да отговаря за всички граждани на Косово“, каза генералът. \r\nПревод и редакция:", "date": "2019.04.04", "title": "Номинираният за командващ силите на САЩ в Европа: Американската армия трябва да е в Косово, за да предотврати зловредните заплахи; За Вашингтон е ключово да премахне зависимостта на регионалните армии от съветските системи"}
{"url": "http://www.focus-news.net/news/2019/04/04/2642695/nsi-srokat-za-predstavyane-na-godishnite-otcheti-na-firmite-izticha-na-5-april.html", "text": "На 5 април изтича крайният срок, в който фирмите са длъжни да представят в Националния статистически институт годишните отчети за дейността си. Това съобщиха от пресцентъра на  НСИ . Компаниите, които са данъчно задължени по Закона за корпоративното подоходно облагане, трябва да подадат отчетите си в информационната система „Бизнес статистика“, като номерата на документите се изпращат на НАП служебно.  \r\nНСИ напомня, че срокът за отчетите на едноличните търговци и всички лица, които нямат задължение за подаване на годишна данъчна декларация за 2018 г., но са длъжни да представят годишен отчет за дейността си за 2018г., съгласно чл. 20 от Закона за статистиката, е 30 април.  \r\nПо данни на НАП само около 3% от фирмите, които са подали годишните си данъчни декларации по ЗКПО, нямат входящ номер на годишния отчет за дейността си от НСИ. След като отчетът постъпи в НСИ, неговият входящ номер се подава служебно в Националната агенция по приходите.", "date": "2019.04.04", "title": "НСИ: Срокът за представяне на годишните отчети на фирмите изтича на 5 април"}
{"url": "http://www.focus-news.net/news/2019/04/04/2642694/burgas-kmetat-dimitar-nikolov-shte-nagradi-medalistite-ot-turnira-v-sloveniya-i-sastezateli-na-politseyskiya-klub-po-karate-i-dzhu-dzhitsu-v-grada.html", "text": "Кметът Димитър Николов ще награди медалистите от турнира в Словения и състезатели на бургаския Полицейски клуб по карате и джу джицу в заседателната зала на Община Бургас от 14.00 часа. Това съобщиха от пресцентъра на  Общината .", "date": "2019.04.04", "title": "Бургас: Кметът Димитър Николов ще награди медалистите от турнира в Словения и състезатели на Полицейския клуб по карате и джу джицу в града"}
{"url": "http://www.focus-news.net/news/2019/04/04/2642696/kmetat-ivo-dimov-nov-zavod-za-izkustven-kamak-se-ochakva-da-bade-izgraden-v-dimitrovgrad-do-6-mesetsa.html", "text": "Нов завод за изкуствен камък се очаква да бъде изграден в Димитровград до 6 месеца. Това каза за сутрешния блок „Добро утро, България“ на  Радио „Фокус“  кметът Иво Димов. Заводът ще осигури около 150 нови работни места, обясни той. По думите му бизнес климатът в града е много добър благодарение на създадения преди време бизнес каталог. “Пряката връзка с инвеститорите, улесняването на административните процедури и всички конкретни стъпки, които извършваме, подавайки си ръка с бизнеса, водят до много добра бизнес среда, която ще даде отражение в следващите години, особено на пазара на труда. Позитивите са много, като най-важният от тях е промяната на пазара на труда, защото, за да могат да реализират своите планове, компаниите трябва да осигурят качествена работна ръка. Това може да стане единствено чрез повишаване цената на труда и наемане на хора, на които да се заплаща според нуждите и изискванията”, обясни Иво Димов. Той коментира и мерките за подобряване на атмосферния въздух в Димитровград. 3000 домакинства ще се възползват от безплатната подмяна на отоплението на твърдо гориво, обясни той. Около 7 млн. лева е стойността на този важен за атмосферния въздух проект, уточни Димов. Очаква се в скоро време да бъде подписан договор и да започне предприемането на конкретни действия, добави градоначалникът.  \r\nВиктория МЕСРОБОВИЧ-КУВЕНДЖИЕВА", "date": "2019.04.04", "title": "Кметът Иво Димов: Нов завод за изкуствен камък се очаква да бъде изграден в Димитровград до 6 месеца"}
{"url": "http://www.focus-news.net/news/2019/04/04/2642698/pregled-na-osnovnite-temi-vav-velikotarnovskiya-pechat.html", "text": "„Ръководството на ВТУ даде на прокурор декана на Педагогическия факултет“, е водещото заглавие в областния всекидневник  „Янтра Днес” . Ръководството на Великотърновския университет (ВТУ) „Св. Св. Кирил и Методий“ е дало на прокурор декана на Педагогическия факултет проф. Венка Кутева заради сериозни нарушения, разкрити при наскоро приключила служебна проверка в нейния факултет. Във вторник преподавателката заяви, че е подложена на психически натиск, след като стана ясно, че ще се кандидатира за ректор на ВТУ на изборите, които са насрочени за 20 май. Тя обясни още, че ректорът е поискал оставката й, ако не я подаде ще бъде уволнена дисциплинарно. Проф. Кутева беше категорична, че няма да си отиде сама, защото не се чувства виновна за нищо. \r\n„150 000 лева са необходими за килийното училище в Дебелец”, е друго заглавие от ежедневника. Около 150 000 лв. Са необходими за възстановяване на килийното училище в Дебелец към църквата „Св. Марина“. За реконструкцията на сградата има разработен проект, съгласуван с Министерство на културата. За изготвянето му Община В. Търново осигури 19 200 лв. В Инвестиционната програма, а за реконструкцията ще се търси финансиране от Междуведомствената комисия по бедствия и аварии или от Министерство на културата. \r\n„Студентският съвет към Великотърновския университет: Не саботираме изборите за ректор“, е заглавие от страница трета на ежедневника. „51 санаториума приемат болни по програмите на НОИ“, четем на страница четвърта. На страница пета е публикуван материал със заглавие: „Рускиня вае уникални огнени скулптури в Елена“. \r\nОт спортната страница на вестник „Янтра Днес“: „Етър“ спря да мечтае за купата след инфарктен мач с 21 дузпи“. \r\n„Новият търновски депутат положи клетва в парламента“, е заглавие от първа страница на другия областен ежедневник -  „Борба“ . Станислав Стоянов положи вчера клетва като народен представител от парламентарната група на ГЕРБ. Той влиза в парламента от Четвърти избирателен район – Великотърновски, и заема мястото на подалия оставка заради имотния скандал Цветан Цветанов. Стоянов е семеен, с едно дете и има икономическо образование. Има собствен бизнес в сферата на рекламата. \r\n„Д-р Христо Матеев, инвазивен кардиолог в Националната кардиологична болница: Търновската болница има потенциал да стане водеща за Северна България за лечението на инсулт“, е друга тема от ежедневника. В МОБАЛ „Д-р Стефан Черкезов“ във Велико Търново се утвърждават и успешно прилагат най-съвременните методи за лечение на инсулт. Това са тромболизата и механичната тромбектомия. Те дават пълни шансове за възстановяване на пациенти, получили мозъчен удар. \r\n„След проф. Николай Проданов и проф. Венка Кутева ректорът на ВТУ вдига мерника и на Студентския съвет“, „Фестивалът „Пъстър балкански свят“ в Елена кани в събота с богата програма и приятни изненади“, „Мним банкер с обещание за 15 000 лева кредит изкарал 230 лв.“, са други заглавия от страниците на всекидневника. \r\n„Тъжен финал на невероятна футболна вечер на стадион „Ивайло“, „Горнооряховските локомотивци не се дадоха лесно на хандбалния шампион“, „На 300 гимнастички от дванайсет държави идват на „Огърлицата на Десислава“, са акцентите от спортната страница на изданието.", "date": "2019.04.04", "title": "Преглед на основните теми във великотърновския печат"}
{"url": "http://www.focus-news.net/news/2019/04/04/2642699/afp-cherna-zhena-gey-noviyat-kmet-na-chikago.html", "text": "Във вторник (сряда) Чикаго стана най-големият американски град, който си избра черна жена за кмет, която на всичкото отгоре е и открит гей (лесбийка), която сега ще трябва да се справи със сериозните проблеми на икономическото неравенство и огромния брой убийства с огнестрелно оръжие, предава  AFP . \r\nЛори Лайтфут, 56-годишен бивш федерален прокурор и практикуващ адвокат, която никога преди не е била на изборана длъжност, спечели състезанието за градоначалник на града в Средния Запад с внушителна победа. \r\nТя победи Тони Преквинкъл, политик от кариерата, който също е чернокож, с голяма разлика от 74 срещу 26%, като броенето на бюлетините почти е завършило. \r\n„Ние бяхме изправени срещу мощни интереси“, каза Лайтфут след победата, с жена си и дъщеря си до себе си. \r\n„Днес направихте повече от историята, създадохте движение за промяна“, каза тя на ликуващата тълпа. \r\nЛайтфут ще стане първият открит гей – кмет на Чикаго, както и първата черна жена на поста. От 1837 година насам за градоначалници са избирани само един чернокож и една жена. \r\nПревод и редакция:", "date": "2019.04.04", "title": "AFP: Черна, жена, гей – новият кмет на Чикаго"}
{"url": "http://www.focus-news.net/news/2019/04/04/2642682/yulian-angelov-vmro-danail-kirilov-shte-bade-dobar-ministar-na-pravosadieto.html", "text": "Данаил Кирилов ще бъде добър министър на правосъдието. Това каза пред журналисти заместник-председателят на ВМРО Юлиан Ангелов във връзка с номинацията на Данаил Кирилов за правосъден министър, предаде репортер на  Агенция „Фокус“ . По думите му Кирилов е един от хората, които най-добре са запознати с българското законодателство. „Мисля, че ще е един добър министър, поне по нещата, които съм наблюдавал. Когато той трябва да работи, виждам как понякога му се налага и работи по 24 часа и не се отказва“, заяви още Ангелов. На въпрос дали кандидатурата е съгласувана с „Обединени патриот“, заместник-председателят на ВМРО посочи, че според споразумението в голямата коалиция всяка от партиите, когато прави промяна на определена позиция си номинира съответния човек. „Т.е. ПП ГЕРБ има право да номинира министър на правосъдието, защото така е по споразумението. Дали ще бъде избран, е друг въпрос, нали така“, коментира още Ангелов.  \r\nДеница КИТАНОВА", "date": "2019.04.04", "title": "Юлиан Ангелов, ВМРО: Данаил Кирилов ще бъде добър министър на правосъдието"}
{"url": "http://www.focus-news.net/news/2019/04/04/2642697/pregled-na-osnovnite-temi-v-dobrudzhanskiya-pechat.html", "text": "„Позор за правораздаването. Прокурор с присъда повдига и поддържа обвинения“, е водещото заглавие в днешният брой на вестник  „Добруджанска трибуна“ . Прокурор Румяна Желева, която преди дни е получила осъдителна присъда от специализирания наказателен съд за лъжесвидетелстване, не е отстранена от изпълнение на служебните си задължения. Осъдената на първа инстанция не е сметнала за нужно и сама да си даде отвод от разследванията, които води, както и от делата, по които се явява в съдебна зала. Ситуацията с добричкия прокурор е прецедент.  \r\n„С екопоход в парка стартира кампанията „Бъди здрав!“, съобщава изданието. За поредна, четвърта година Община Добрич призовава гражданите да водят по здравословен начин на живот - да се хранят здравословно, да спортуват и да се разхождат повече сред природата. Предвидени са безплатни профилактични прегледи, състезания и игри за малки и големи. Кампанията ще се проведе от 7 до 12 април.  \r\nЗа пълни стипендии на две деца от Добрич за участие в космическия лагер в Турция съобщава всекидневникът. Стипендиите са за участие в Международния космически лагер Space Camp Turkey, предоставени са от Община Добрич и Центъра за творческо обучение. Стипендиите получават Димитър Минков и Симона Йорданова. Стипендията покрива разходите по 6- дневен престой, храна, такса за участие и пътуване на децата и е в размер на 1250 щатски долара.  \r\n„Започва поредицата от великденски концерти в Добрич“, съобщава още изданието. С концерт на органистката от Добрич Мария Славова и цигуларката Ирина Олшанска тази вечер от 18.30 часа в зала „Добрич“ започва поредицата от изяви на изпълнители на класическа музика. Всички концерти ще се състоят в зала „Добрич“ и са с начален час 18.30. Билети се продават на касата на залата. Организатор на проявите е Община град Добрич.  \r\nОт спортната страница – „До вицешампионска титла и две бронзови отличия достигнаха „юнаците“. Схватките за призовите места при деца до 13 години са се провели на тепиха в Сливен.  Наред с утвърдените състезатели в спортен клуб „Добруджански юнак“ с успех в надпреварите от републиканския календар е започнала да се изявява и новата вълна борци в клуба. Най-стабилно присъствие на тепиха в града под Сините камъни е имал Васил Василев. В категория до 32 кг той е завоювал сребро.", "date": "2019.04.04", "title": "Преглед на основните теми в добруджанския печат"}
{"url": "http://www.focus-news.net/news/2019/04/04/2642684/ramadan-atalay-dps-vseki-zakonoproekt-v-parlamenta-na-danail-kirilov-sazdavashe-problemi-dano-v-ministerstvo-na-pravosadieto-ne-e-taka.html", "text": "Всеки законопроект в парламента на Данаил Кирилов създаваше проблеми, дано в Министерство на правосъдието не е така. Това каза пред журналисти народният представител от ПГ на ДПС Рамадан Аталай във връзка с номинацията на Данаил Кирилов за правосъден министър, предаде репортер на  Агенция „Фокус“ . „Не съм човек, който би трябвало да даде оценка за работата на г-н Кирилов, но като гледам за работата му в парламента - всеки законопроект създаваше проблеми. Дано в Министерството да не е така“, допълни Аталай.  \r\nДеница КИТАНОВА", "date": "2019.04.04", "title": "Рамадан Аталай, ДПС: Всеки законопроект в парламента на Данаил Кирилов създаваше проблеми, дано в Министерство на правосъдието не е така"}
{"url": "http://www.focus-news.net/news/2019/04/04/2642703/sport-valensiya-nanese-parva-zaguba-na-zidan-sled-zavrashtaneto-mu.html", "text": "Валенсия победи с 2:1 Реал (Мадрид) в мач от междинния 30-ти кръг в Ла Лига и стана първият тим, който нанесе поражение на Зинедин Зидан след завръщането му начело на Реал. За гостите това е девета загуба в Примера дивисион през сезона. Така Реал (Мадрид) остава трети с 57 точки, изоставайки с 5 от втория Атлетико (Мадрид). Лидерът Барселона има 80.  \r\nВаленсия продължава битката за позиция в Европа и с 46 точки са пети, само на една зад четвъртия Хетафе.", "date": "2019.04.04", "title": "Спорт: Валенсия нанесе първа загуба на Зидан след завръщането му"}
{"url": "http://www.focus-news.net/news/2019/04/04/2642704/pleven-14-godishen-mladezh-e-prichinil-pozhar-v-suhi-trevi-v-blizost-do-vetrogeneratori-v-zemlishteto-na-selo-somovit.html", "text": "14-годишен младеж от София е причинил пожар в сухи треви в близост до ветрогенератори в землището на село Сомовит, съобщиха от  ОДМВР-Плевен . На 2 април е постъпил сигнал за пожар в землището на село Сомовит, в местността „Пирамидата\". На място са изпратени служители на РСПБЗН-Гулянци, които са погасили пламъците. Извършен е оглед на местопроизшествието.  Установено е, че напълно са унищожени две пера на ветрогенератори. От проведените оперативни действия е изяснено, че непълнолетен – 14-годишен младеж от София при игра със запалка е запалил суха трева по непредпазливост в близост до ветрогенераторите, което е причина за възникналия пожар. Момчето е разпитано в присъствието на инспектор от детска педагогическа стая. Нанесените материални щети в процес на установяване. Работата по изясняване на случая продължава.", "date": "2019.04.04", "title": "Плевен: 14-годишен младеж е причинил пожар в сухи треви в близост до ветрогенератори в землището на село Сомовит"}
{"url": "http://www.focus-news.net/news/2019/04/04/2642689/reuters-kamarata-na-lordovete-reshava-dali-da-odobri-otlaganeto-na-brekzit-ot-1330.html", "text": "Камарата на лордовете ще започне дебатите си дали да одобри взетото в сряда решение от Камарата на общините за отлагане на Брекзит след 13:30 часа в четвъртък, съобщава  Reuters . \r\nКакто пише британската агенция, целта е да се обсъди приетия законопроект, който трябва да бъде одобрен от Лордовете, за да стане закон.  \r\nБританския парламент в сряда одобри предложението, което принуждава премиера Тереза Мей да поиска от Брюксел отлагане на излизането на Великобритания от Европейския съюз без сделка със само един глас. \r\nПревод и редакция:", "date": "2019.04.04", "title": "Reuters: Камарата на лордовете решава дали да одобри отлагането на Брекзит от 13:30"}
{"url": "http://www.focus-news.net/news/2019/04/04/2642701/vitsepremierat-zaharieva-se-sreshtna-s-chlenove-na-dvete-kamari-na-kongresa-na-sasht-postavi-vaprosa-za-vizite-i-sotsialnata-spogodba.html", "text": "Заместник-министър председателят и министър на външните работи Екатерина Захариева проведе две срещи във Вашингтон с представители на законодателната власт в САЩ, съобщиха от пресцентъра на  МВнР . Тя разговаря с Рон Джонсън, председател на Комисията по вътрешна сигурност в Сената и председател на подкомисията за Европа и регионално сътрудничество в областта на сигурността към Комисията за външни отношения в Сената, и с Майкъл Макюл, лидер на републиканците в Комисията по външни работи в Камарата на представителите. \r\n„Бих искала да подчертая отличното сътрудничество между България и САЩ и увеличаването на спектъра на сфери, в които тече нашият двустранен диалог“, заяви министър Захариева по време на срещата с Рон Джонсън. Двете страни изразиха задоволство от високото ниво на стратегическо партньорство между България и САЩ и подчертаха взаимното желание диалогът да продължи.  \r\nСред основните теми на разговора бе въпросът за включване на България в Програмата на САЩ за безвизови пътувания, доброто сътрудничество в областта на сигурността и отбраната, преговорите за получаване на покана за членство на страната ни в Организацията за икономическо сътрудничество и развитие (ОИСР), сключване на Социална спогодба между двете държави, както и партньорство в областта енергийната сигурност. \r\nЕкатерина Захариева открои усилията на България за европейска интеграция на страните от Западните Балкани, която бе сред основните приоритети на приключилото успешно българско председателство на Съвета на ЕС. Тя благодари на сенатор Джонсън за неговата ангажираност с проблемите на нашия регион. \r\n“Изискваше се голям кураж за договора между Северна Македония и Гърция, приветствам и решаването на въпроса с границата между Косово и Черна гора, надяваме се да продължи диалогът Белград - Прищина”, заяви сенатор Джонсън. \r\n“Всички тези процеси на Балканите започнаха с договора за приятелство между София и Скопие, който даде първи пример, че на Балканите може да решаваме сами проблемите си”, каза вицепремиерът Захариева.  \r\nДвамата обсъдиха редица актуални проблеми на региона в контекста на общата сигурност и ролята на НАТО, борбата с дезинформацията и евроскептицизма.  \r\n„Щастлива съм, че страната ни се разглежда като солиден и доверен партньор в региона на Балканите, както и в Централна и Източна Европа по въпросите, свързани с отбрана, колективната сигурност и енергетиката. България се утвърждава като незаобиколим фактор по пътя на гарантиране на принципите на евроатлантическата политика и демокрацията в глобален мащаб\", заяви Захариева пред конгресмена Макюл. Тя го информира, че натискът по границата ни с Турция е нулев благодарение на предпазното съоръжение и съвременните средства за наблюдение на движението на хора в граничните райони.  \r\n“САЩ имат какво да научат от България”, сподели конгресменът Макюл и разказа за проблемите с охраната на границата между САЩ и Мексико. Захариева и Макюл обсъдиха ситуацията в Сирия, кризата във Венецуела, Иран и други актуални въпроси от международния дневен ред.  \r\nЕкатерина Захариева постави пред законодателите въпроса с включването на България в програмата за безвизови пътувания, като подчерта, че процентът на откази за американски визи е спаднал с повече от три на сто, а процентът на просрочие на визите за български граждани е едва 1.5 %, което страната ни ще настоява да влезе в критериите за отпадането на стикерите  за притежатели на български паспорти.   \r\nВ рамките на двустранните срещи на министър Захариева във Вашингтон беше обсъдена и друга важна за страна ни тема – социалната спогодба. Българо-американското сътрудничество в областта на труда и социалната политика се осъществява въз основа на Меморандум за сътрудничество между Департамента по труда на САЩ и Министерството на труда и социалната политика. \r\nПрез 2009 г. е подписано частично двустранно споразумение, с което е премахнато изискването за българските граждани, получаващи пенсия, да пътуват до САЩ на всеки шест месеца за период от 30 дни (в противен случай е било прекратявано изплащането на пенсия). Сега страната ни очаква администрацията на САЩ да предложи конкретни стъпки за започване на преговорите за подписването на документа.  \r\nПо отношение на кандидатурата на България за членство в ОИСР министър Захариева запозна домакините си с консолидацията и вътрешните стъпки в страната ни. „България очаква да получи конкретна дата за започване на преговори за присъединяване към ОИСР във възможно най-кратък срок. Такава покана допълнително ще ни амбицира в нашите усилия за постигане на стандартите на ОИСР и ще е добър знак за партньорите“, подчерта заместник-министър председателят.", "date": "2019.04.04", "title": "Вицепремиерът Захариева се срещна с членове на двете камари на Конгреса на САЩ, постави въпроса за визите и социалната спогодба"}
{"url": "http://www.focus-news.net/news/2019/04/04/2642705/smolyan-obshtinskiyat-savet-shte-provede-zasedanie.html", "text": "Заседание на Общински съвет – Смолян ще проведе от 13.00 часа в Сесийната зала на Община Смолян. Последната сесия, която трябваше се проведе на 28 март, бе отложена за днес заради липса на кворум, тъй като групите на общинските съветници от КРОС и БСП напуснаха залата. \r\nВ първоначалния дневен ред са включени 35 докладни записки. Сред тях са Проект на Наредба за изменение и допълнение на Наредба за обектите и елементите на градското обзавеждане по чл. 56 от ЗУТ, за рекламните, информационните и монументално – декоративни елементи и за рекламната дейност на територията на община Смолян, предложение за упълномощаване на кмета на Смолян за издаване на запис на заповед в полза на Администрация на Министерския съвет, в чиято структура е Дирекция „Добро управление“, Управляващ орган на Оперативна програма „Добро управление“ 2014-2020, обезпечаващ авансово плащане за проект „Осигуряване функционирането на ОИЦ – Смолян за периода  2019-2021 г.“, изпълняван от Община Смолян. \r\nНа вниманието на общинските съветници ще бъдат представени Приемане за сведение на Годишния отчет за 2018 г. по изпълнение на  Програмата за управление на отпадъците 2016 – 2020 г., Приемане на Годишния отчет за 2018 г. по изпълнение на: Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г. \r\nНа заседанието на Общински съвет – Смолян ще бъдат гласувани предложения за награждаване на общински образователни институции и на читалища по повод кръгли годишнини. Ще бъде обсъдена Годишна програма за развитие на читалищната дейност в община Смолян през 2019 година и други важни за жителите на общината теми.", "date": "2019.04.04", "title": "Смолян: Общинският съвет ще проведе заседание"}
{"url": "http://www.focus-news.net/news/2019/04/04/2642710/burgas-shte-bade-domakin-na-foruma-predizvikatelstvoto-chisto-cherno-more.html", "text": "Община и град Бургас ще бъдат домакин на форума „Предизвикателството: Чисто Черно море“. Той ще започне на 5 април (петък) от 14.00 ч. в eкспоцентър „Флора“. Това съобщиха от пресцентъра на  Община Бургас . Дискусия за успешни практики, проучвания и за проблемите на Черно море ще проведат представители на национални и местни власти, неправителствени организации, със специалното участие на доц. Джена Джамбек от САЩ. \r\nДжена Джамбек е награждаван изследовател, преподавател в Университета в Джорджия. Повече от 20 години тя провежда изследвания в областта на твърдите отпадъци. \r\nДжена Джамбек е специалист и в областта на глобалното управление на отпадъците и пластмасовото замърсяване. Нейният труд по изхвърлянето на пластмасови отпадъци в океана, публикуван в списание Science, е признат за фундаментален от световната научна общност. Разработките ѝ са представяни в политически дискусии от програмата на Глобалната океанска комисия, в конгреса на САЩ, в декларациите на Г-7 и Г-20 и Програмата на ООН за околната среда. \r\nДжена Джамбек провежда обществена дипломация в областта на околната среда, като международен информационен говорител за САЩ, участва в множество глобални програми, срещи, презентации на правителствени органи и медийни кампании по света. \r\nТя е съразработчик на мобилното приложение Marine Debris Tracker, чрез което са идентифицирани над 1 милион отпадъци от различен вид в моретата и океаните, за да е лесно последващото им отстраняване.", "date": "2019.04.04", "title": "Бургас ще бъде домакин на форума „Предизвикателството: Чисто Черно море“"}
{"url": "http://www.focus-news.net/news/2019/04/04/2642702/varna-devetima-nadzirateli-sa-v-klinikata-po-toksikologiya-vav-voennomorskata-bolnitsa-poradi-obgazyavane-sled-pozhara-v-zatvora.html", "text": "Общо деветима надзиратели от Затвора във Варна са били приети в Клиниката по токсикология във Военноморската болница поради обгазяване по време на пожара, станал във вторник. Осем от служителите са били прегледани и приети за лечение в болницата още в следобедните часове, съобщи за  Радио „Фокус“ – Варна  началникът на здравното заведение проф. Ивайло Въжаров. Вчера е приет и още един от надзирателите. Веднага на служителите на Затвора е проведено лечение в  така наречената барокамера. В момента всички са в добро състояние и утре ще бъдат изписани. Причината да бъдат приети е, че са се обгазили поради вдишване на газове по време на пожара.  „Фокус“ припомня, че вчера от пресцентъра на Областната дирекция на МВР в града съобщиха, че пожарът в Затвора е станал във вторник следобед. Около 14.20 часа е подаден сигнал. Пожарът възникнал в приземно помещение. Според съобщението на полицията, при инцидента на място не е имало пострадали хора. Предполагаемата причина за инцидента е късо съединение след възникнала ВиК авария. Унищожени са елктрически кабели, ПВЦ тръби, мебели, опушени са 20 кв. м стени. \r\nДиана СТОЕВА", "date": "2019.04.04", "title": "Варна: Деветима надзиратели са в Клиниката по токсикология във Военноморската болница поради обгазяване след пожара в затвора"}
{"url": "http://www.focus-news.net/news/2019/04/04/2642708/kyustendil-dve-kucheta-sa-bili-otroveni-v-rayona-na-selo-slokoshtitsa.html", "text": "Две кучета са били отровени в района на село Слокощица. Това каза пред  Радио „Фокус” – Кюстендил  Румен Калфин, кмет на населеното място. По думите му сигнал за това е подаден в полицията. Местопроизшествието е обслужено от дежурна полицейска група. Започнато е досъдебно производство по случая. Според кмета на селото най-вероятно става въпрос за две кучета, които са се намирали в постройка извън селото. \r\nВенцеслав ИЛЧЕВ", "date": "2019.04.04", "title": "Кюстендил: Две кучета са били отровени в района на село Слокощица"}
{"url": "http://www.focus-news.net/news/2019/04/04/2642709/vidin-200-dekara-shirokolistna-gora-sa-izgoreli-v-rayona-na-selo-tsar-petrovo.html", "text": "Снощи, след получен сигнал в 20.27 часа, пожарникари от РСПБЗН-Кула са гасили низов горски пожар в местността „Чукара“ в землището на село Цар Петрово, съобщиха от  ОДМВР – Видин . Причината е в процес на установяване. Огънят унищожил 200 декара широколистна гора. В овладяването на пожара се включили и служители на Държавно горско стопанство – Видин, спасена била широколистна гора на площ от 2 000 декара. \r\nПрез изминалото денонощие огнеборците реагирали и на 8 сигнала за пожари без материални щети. Екипите гасили запалени сухи треви, храсти и отпадъци в урбанизирани територии (Брегово, Новоселци и Върбовчец) и в землищата на селата Долни Бошняк и Кладоруб.", "date": "2019.04.04", "title": "Видин: 200 декара широколистна гора са изгорели в района на село Цар Петрово"}
{"url": "http://www.focus-news.net/news/2019/04/04/2642712/blagoevgrad-26-godishen-mazh-e-postradal-sled-kato-se-e-blasnal-s-lek-avtomobil-v-zhilishtna-sgrada-na-ulitsa-otets-paisiy-v-bansko.html", "text": "26-годишен мъж е пострадал при пътен инцидент на улица „Отец Паисий“ в Банско. Това съобщиха от  ОДМВР – Благоевград . Инцидентът е станал на 3 април, около 16.30 часа. При него 25-годишен мъж от град Банско губи контрол над управлявания от него лек автомобил „БМВ“, излиза в страни от пътното платно и се блъска в жилищна сграда. Пострадалият мъж, който също е от Банско е пътувал в автомобила. По случая е образувано досъдебно производство.", "date": "2019.04.04", "title": "Благоевград: 26-годишен мъж е пострадал, след като се е блъснал с лек автомобил в жилищна сграда на улица „Отец Паисий“ в Банско"}
{"url": "http://www.focus-news.net/news/2019/04/04/2642700/parlamentat-razreshi-na-parvo-chetene-na-novite-pensioneri-da-vklyuchvat-v-izchislyavaneto-na-pensiyata-si-dohoda-za-trite-nay-blagopriyatni-godini-predi-1997-g.html", "text": "Народното събрание прие промени в Кодекса за социално осигуряване на първо четене, с които разреши на новите пенсионери да включват в изчисляването на пенсията си дохода за трите най-благоприятни години преди 1997 г.  предаде репортер на  Агенция „Фокус“ . Законопроектът е внесен от ПГ на ГЕРБ и  бе приет на първо четeне единодушно със 107 гласа „за“. В сега действащото законодателство в осигурителния доход, от който се изчисляват новите пенсии за трудова дейност, не се включва периодът от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход в периода 1 януари 1997 до 31 декември 1999 г. С внесените изменения се дава възможност на лицата при подаване на заявление за отпускане на пенсия след 31 декември 2018 г. да изберат размера на пенсията им да бъде определен с индивидуален коефициент, изчислен по стария ред. Това означава, че ще могат да включат дохода за трите най-благоприятни години преди 1997 г. и на целия доход от 1 януари 1997 г. до пенсионирането им.  \r\nДеница КИТАНОВА", "date": "2019.04.04", "title": "Парламентът разреши на първо четене на новите пенсионери да включват в изчисляването на пенсията си дохода за трите най-благоприятни години преди 1997 г."}
{"url": "http://www.focus-news.net/news/2019/04/04/2642713/vitsepremierat-ekaterina-zaharieva-vsyaka-godina-stokoobmenat-mezhdu-sasht-i-balgariya-se-uvelichava-s-10.html", "text": "Всяка година стокообменът между САЩ и България се увеличава с 10%. Това каза пред журналисти вицепремиерът и министър на външните работи Екатерина Захариева, която е на официално посещение във Вашингтон, предаде репортер на  Агенция „Фокус“ .  След Съвместната сесия на Сената и Камарата на представителите на Конгреса на САЩ с участието на Йенс Столтенберг и министрите на външните работи на страните-членки на НАТО министър Захариева обясни, че срещата е била с ясни послания за сътрудничество. Тя отбеляза, че с Питър Наваро, специален помощник на президента на САЩ и директор на Офиса по въпроси на търговията и промишлеността, са говорили по много въпроси. „Обсъдихме енергетиката, която е важна тема. Стремежът на България да диверсифицира доставките. Говорихме за Ф-16. В момента българското правителство сме в преговори с американското“, припомни тя. По думите ѝ Питър Наваро е спомогнал за закупуването на самолети на Словакия.  „Ще дойдат преговорни екипи от четирите министерства, за да направим добра сделка за двете страни и да можем да купим най-модерния самолет, нов, който се произвежда. Цената да бъде все пак коригирана“, изтъкна тя. Вицепремиерът коментира, че разговорите са били насочени към това как американската страна да подобри офертата към България. „Говорихме и за икономика. Каза, че вижда страхотни новини от данните, които му предоставих. Беше впечатлен. Имаме голям ръст на стокообмена между САЩ и България. С всяка година повече от 10 % - както в сферата на услугите, така и при продуктите“, посочи тя. Министър Захариева обясни, че по време на срещата си с Питър Наваро е повдигнала въпроса и за визите.   \r\nЗахариева обясни, че по време на срещата ѝ с главния прокурор на САЩ и министър на правосъдието Уилям Бар, е благодарила за бързото решаване на казуса с Желяз Андреев. Друга обсъждана тема е било сътрудничество в обучение на прокурори и следователи.", "date": "2019.04.04", "title": "Вицепремиерът Екатерина Захариева: Всяка година стокообменът между САЩ и България се увеличава с 10 %"}
{"url": "http://www.focus-news.net/news/2019/04/04/2642717/plovdiv-zapochva-initsiativata-muzey-na-otkrito.html", "text": "Започва инициативата „Музей на открито“ в Пловдив, съобщиха от  Община Пловдив . Това ще се случи на 6 април, в 11.00 ч., в зоната пред Туристическия информационен център в Стария град (ул. „Д-р Стоян Чомаков” №1). Посетителите ще имат удоволствието да видят пресъздаване на живи картини от нашата история, бит и култура. Събитията ще се провеждат през всички почивни дни на месец април, в който Общински институт „Старинен Пловдив” чества своя 50-годишен юбилей. Организатори са общинският институт и сдружение „Комитет Родолюбие”. \r\n„Заповядайте при нас, за да се пренесем заедно в епохата на българското Възраждане, във времена на хайдути и комити. Ще се докоснете до множество автентични и изключително атрактивни предмети, каквито няма изложени в музеите. Те са изработени през XVII – XIX век от изтъкнати майстори”, призовават от екипа на „Комитет Родолюбие”.", "date": "2019.04.04", "title": "Пловдив: Започва инициативата „Музей на открито“"}
{"url": "http://www.focus-news.net/news/2019/04/04/2642715/prof-yavor-notev-ataka-zasega-nyamame-osnovanie-da-razglezhdame-kato-tochka-ot-dnevniya-red-osvobozhdavaneto-na-plamen-georgiev-ot-kpkonpi-vaprosat-ne-e-postavyan.html", "text": "Засега нямаме основание да разглеждаме като точка от дневния ред освобождаването на Пламен Георгиев от КПКОНПИ,  въпросът не е поставян. Това каза пред журналисти зам.-председателят на Народното събрание от „Атака“ проф. Явор Нотев във връзка с проверката на Прокуратурата за имотите на председателя на КПКОНПИ Пламен Георгиев, предаде репортер на  Агенция „Фокус“ . „Не зная за предложение за освобождаване на г-н Георгиев. Въпросът за момента опира до това да се извърши една обективна и възможна, законосъобразна проверка на фактите и обстоятелствата, които събудиха съответните възражения, съмнения и създадоха тази атмосфера около неговия имот. Според мен разпореждането на главния прокурор е уместно, на място е, трябва да се извърши тази проверка, за да се удовлетвори и общественото очакване, също така и изискването за справедливост за равно прилагане на закона по отношение на всички граждани на тази страна. Това предстои да се направи. Засега нямаме основание да разглеждаме като точка от дневния ред освобождаването на г-н Георгиев, то не е поставено“, коментира още проф. Нотев. Попитан дали има и в този случай морален казус, депутатът заяви, че моралната норма не се налага принудително, а е вътрешно усещане и убеждение. „Въпросът не е към мен. Ако някой прецени, че така трябва да постъпи в дадена ситуация, негова е волята. Това направиха някои от колегите, за които вие споменахте. Предстои да видим как ще се реши“, обясни той. \r\nДеница КИТАНОВА", "date": "2019.04.04", "title": "Проф. Явор Нотев, „Атака“: Засега нямаме основание да разглеждаме като точка от дневния ред освобождаването на Пламен Георгиев от КПКОНПИ,  въпросът не е поставян"}
{"url": "http://www.focus-news.net/news/2019/04/04/2642716/sliven-laboratoriya-za-proizvodstvo-na-narkotitsi-e-razkrita-pri-spetsializirana-operatsiya-v-kvartal-komluka.html", "text": "Лаборатория за производство на наркотици са разкрили криминалисти на Районно управление на МВР-Сливен в хода на специализирана операция по установяване и задържане на лица, занимаващи се с производство и разпространение на наркотици. Това съобщиха от пресцентъра на  ОДМВР-Сливен . \r\nРано сутринта на 3 април полицейските служители, съвместно с Тактическото звено за бързи действия към ОДМВР-Сливен, влизат в частен имот в сливенския квартал „Комлука“. На място е установен криминално проявен мъж на 41 години. При извършване на процесуално-следствените действия в къщата е намерена обособена лаборатория за производство на синтетични наркотици. Иззети са 9 пликчета, съдържащи амфетамин, найлонов плик с метамфетамин, прекурсори, съдове, предмети, различни бутилки с течности и вещества, имащи отношение към извършваната престъпна дейност. \r\nМъжът е задържан за 24 часа. Той е осъждан за заплаха на длъжностно лице, в ход са дела за трафик на хора и хулиганство. \r\nЗа случая е уведомена Окръжна прокуратура-Сливен. Образувано е досъдебно производство. \r\nОт началото на 2019 година на територията на ОДМВР-Сливен са разкрити 2 нарколаборатории за производство за синтетични наркотици и 3 за марихуана. \r\nОперациите по противодействие на разпространението на наркотици продължават. Осъществява се засилена патрулна дейност по направление „Наркотици“ за установяване на лица, занимаващи се с разпространение и притежание на наркотични вещества. Контролът в районите на учебните заведения е ежедневен.", "date": "2019.04.04", "title": "Сливен: Лаборатория за производство на наркотици е разкрита при специализирана операция в квартал „Комлука“"}
{"url": "http://www.focus-news.net/news/2019/04/04/2642719/gabrovo-na-pet-signala-za-zapaleni-suhi-trevi-i-hrasti-sa-reagirali-pozharnikari-v-oblastta-prez-izminaloto-denonoshtie.html", "text": "На пет сигнала за запалени сухи треви и храсти са реагирали пожарникари в Габровска област през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Всички инциденти са предизвикани от небрежност при боравене с открит огън. Няма нанесени сериозни материални щети. Обажданията са за пожари в габровските села Прахали и Борики, Дряновския манастир и дряновското село Нейковци и село Бериево – община Севлиево.  \r\nОт Регионална дирекция „Пожарна безопасност и защита на населението“ – Габрово посочват, че с настъпването на пролетта и повишаването на дневните температури започва почистването на дворове, вилни имоти, земеделски земи от горими отпадъци. Сухата растителност се пали, без да се спазват необходимите мерки за пожарна безопасност и пламъците могат да засегнат сгради, земеделски или горски насаждения, а също застрашават човешки живот. Въпреки нормативните документи, заповеди и инструкции целящи повишаване на пожарната безопасност през пролетния сезон, всяка година се намират недобросъвестни граждани, които ги пренебрегват и нарушават. Безобидни на вид запалвания са причина за развитие на големи пожари, които изпепеляват вилни и стопански постройки, горски масиви и насаждения. \r\nНадежда КРЪСТЕВА", "date": "2019.04.04", "title": "Габрово: На пет сигнала за запалени сухи треви и храсти са реагирали пожарникари в областта през изминалото денонощие"}
{"url": "http://www.focus-news.net/news/2019/04/04/2642720/plovdiv-za-vtori-poreden-pat-zala-kolodruma-shte-bade-domakin-na-mezhdunaroden-tantsov-festival-plovdiv-dreven-i-vechen.html", "text": "За втори пореден път зала „Колодрума“ ще бъде домакин на Международен танцов фестивал „Пловдив-Древен и Вечен“, съобщиха от  Община Пловдив . Това е осмото издание на престижния форум. По време на фестивала ще бъдат представени над 600 хореографии в 16 различни танцови направления. Те ще бъдат оценявани от 10-членно международно жури, което ще провежда и танцови работилници с участниците, които се очаква да надхвърлят 2000, от цяла България и чужбина. Фестивалът ще се проведе на 5, 6 и 7 април ,от 09.00 до 21.00 часа. Входът е свободен.", "date": "2019.04.04", "title": "Пловдив: За втори пореден път зала „Колодрума“ ще бъде домакин на Международен танцов фестивал „Пловдив-Древен и Вечен“"}
{"url": "http://www.focus-news.net/news/2019/04/04/2642721/stara-zagora-avariya-na-krastovishteto-na-ul-gen-stoletov-i-bul-ruski-promenya-marshruta-na-gradskiya-transport.html", "text": "Във връзка с извършване на строително-ремонтни дейности и възникнала авария на кръстовище  на ул. „Ген. Столетов“ и бул. „Руски“, се променя маршрутът на автобусна линия №20 и тролейбусна линия № 2 до 14.00 часа. Това съобщават от пресцентъра на  Община Стара Загора . За посочения период общественият транспорт ще продължи да се движи по обходен маршрут както следва: \r\nавтобусни линии № 20 /изток – запад/: ул. „Ген. Столетов“ – бул. „Патриарх Евтимий“ -  ул. „Ген. Гурко“ - ул. „Димчо Стаев“. \r\nТролейбусна линия № 2: бул. „Патриарх Евтимий“ - ул. „Хан Аспарух“ - ул. „Августа Траяна“ – Стадион „Берое“ и обратно.", "date": "2019.04.04", "title": "Стара Загора: Авария на кръстовището на ул. „Ген. Столетов“ И бул. „Руски“ променя маршрута на градския транспорт"}
{"url": "http://www.focus-news.net/news/2019/04/04/2642724/plovdiv-nyakolko-naseleni-mesta-v-oblastta-sa-bez-piteyna-voda-zaradi-avarii.html", "text": "Жителите на няколко населени места в област Пловдив са без питейна вода заради аварии, съобщиха за  Радио „Фокус“-Пловдив  от ВиК-Пловдив. До 17.00 часа без вода ще са живеещите на ул. „Чемшир“ №1, ул. „Доспат“, ул „Леонардо Да Винчи“ и бул. „Македония“ №66, а с нарушено водоподаване ще са жителите на село Войнягово. До 13.00 часа проблеми с водата ще имат жителите на село Правище. До отстраняването на аварии без вода ще са жителите на село Брестник, живеещи на ул. „Александър Стамболииски“ №22, а с нарушено водоподаване ще са жителите на село Старосел. \r\nМария РУСЕВА", "date": "2019.04.04", "title": "Пловдив: Няколко населени места в областта са без питейна вода заради аварии"}
{"url": "http://www.focus-news.net/news/2019/04/04/2642722/rumen-petkov-provede-sreshta-s-n-pr-yakub-yusef-al-atiiki-poslanik-na-darzhavata-kuveyt-v-republika-balgariya.html", "text": "Председателят на ПП АБВ Румен Петков и експертът на партията по арабските въпроси Анастас Терзобалиев проведоха среща с  Н. Пр. Якуб Юсеф Ал-Атиики, посланик на държавата Кувейт в Република България. Това съобщиха от пресцентъра на  ПП АБВ . \r\nВ рамките на срещата бяха обсъдени перспективи и възможности за инвестиционни проекти от страна на Кувейт. Н. Пр. Якуб Юсеф Ал-Атиики посочи, че във фокуса на неговата работа е привличането на туристи от неговата държава към България не само през летния сезон. В момента 1200 жители на Кувейт притежават имоти в страната ни и посланикът изрази изключително задоволство, че от юни започват да се извършват директни полети от Кувейт за Варна. \r\nРумен Петков пое ангажимент за срещи с министерствата на туризма и образованието за оформяне на цялостна стратегия относно маркетинга и представянето на България като туристическа дестинация и за признаване на дипломите от български ВУЗ-ове в Кувейт. Стремежите са за възможност кувейтски младежи да се обучават в български висши учебни заведения. Н. Пр. Якуб Юсеф Ал-Атиики каза, че очаква активност от българското правителство по необходимостта от признаване на дипломите за висше образование на младите жители на Кувейт, които са се обучавали в България.  \r\nПредседателят на ПП АБВ покани посланика на Кувейт в Медицинския университет в Плевен в близките дни и през юни ще се организира среща и във Варна. \r\nН. Пр. Якуб Юсеф Ал-Атиики каза по време на срещата, че работи по увеличаване на салдото между двете държави – подобно на традицията през годините. Амбициите са дългогодишните традиции в отношенията между двете държави да бъдат трайно възстановени.", "date": "2019.04.04", "title": "Румен Петков проведе среща с Н. Пр. Якуб Юсеф Ал-Атиики, посланик на държавата Кувейт в Република България"}
{"url": "http://www.focus-news.net/news/2019/04/04/2642725/veliko-tarnovo-vavezhda-se-vremenna-organizatsiya-v-dvizhenieto-vav-vrazka-s-izlachvaneto-na-audio-vizualniya-spektakal-tsarevgrad-tarnov-zvuk-i-svetlina-na-5-april.html", "text": "Във връзка с излъчването на Аудио-визуалния спектакъл „Царевград Търнов - звук и светлина“ на 5 април се въвежда  временна организация за движение. Това съобщиха от пресцентъра на  Община Велико Търново . За времето от 20.00 до 20.45 часа или до приключване на събитието се затваря за движение Площад „Цар Асен I“, както и свързаните с него улици.", "date": "2019.04.04", "title": "Велико Търново: Въвежда се временна организация в движението във връзка с излъчването на Аудио-визуалния спектакъл „Царевград Търнов - звук и светлина“ на 5 април"}
{"url": "http://www.focus-news.net/news/2019/04/04/2642726/kmetat-na-sliven-stefan-radev-shte-uchastva-v-zasedanie-na-komisiyata-po-okolna-sreda-klimatichni-promeni-i-energiya-v-bryuksel.html", "text": "Кметът на Сливен Стефан Радев ще участва в заседание на Комисията по околна среда, климатични промени и енергия, което се провежда в Брюксел. Това съобщиха от пресцентъра на  Община Сливен . \r\nНа срещата ще бъдат обсъдени въпроси, свързани с опазването на климата и околната среда. Ще бъде поставен акцент на междусекторното сътрудничество за борба с енергийната бедност; европейска визия за модерна, просперираща и неутрална по отношение на климата икономика; на изпълнението на Парижкото споразумение посредством иновативен и устойчив енергиен преход на регионално и местно равнище; изпълнение на пакета за чиста енергия, както и последващи действия във връзка с целите на ООН за устойчиво развитие, екологичен преход и Парижкото споразумение относно изменението на климата. \r\nФорумът е част от програмата на Европейския комитет на регионите, на който кметът Стефан Радев е член.", "date": "2019.04.04", "title": "Кметът на Сливен Стефан Радев ще участва в заседание на Комисията по околна среда, климатични промени и енергия в Брюксел"}
{"url": "http://www.focus-news.net/news/2019/04/04/2642718/obshtina-blagoevgrad-podaryava-peyki-za-nay-dobre-izchisteni-tereni-v-kampaniyata-chist-i-zelen-blagoevgrad-ot-nas-zavisi.html", "text": "Най-активните участници в инициативата „Чист и зелен Благоевград! От нас зависи!“ ще получат подарък пейка, която могат да поставят около мястото, където живеят. Това съобщиха от пресцентъра на Община Благоевград. За целта е необходимо да бъдат публикувани снимки „преди“ „по време на“ и „след“ почистването на  . Самите снимки ще бъдат оценявани от жителите на Благоевград, а авторите на петте поста със снимки, събрали най-много харесвания ще бъдат обявени за победители. Те ще получат ваучер за пейка, който ще бъде връчен на финала на кампанията – 14 април в 16.00 часа на площад „Македония“. Съоръженията ще могат да се взимат от предварително указано място.  \r\nНачало на инициативата ще бъде дадена на 6 април в 10.30 часа на площад „Македония“. Чистенето ще продължи на 7,13, 14 април. Снимков материал може да се прилага в продължение на цялата кампания.  \r\nОбщина Благоевград апелира гражданите да се  погрижат за прилежащите си части, за зелените площи, парковете, беседките и междублоковите пространства в близост до дома си и др.  \r\nНа 5 април пред сградата на ТП „Държавно предприятие  горско стопанство Благоевград“ ще се раздават дръвчета и фиданки за най-активните доброволци. Целта е с растителността да превърнем зелените площи в още по- красиви, приятни и здравословни места.   \r\nЕко Партнърс, Mr. Bricolage и Община Благоевград подсигуряват материали за голямото почистване. За целта ще има разположени пет шатри, в Централна градска част и кварталите в града. За кварталите „Еленово“ и „Ален Мак“, шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде разположена в двора на бившия механотехникум. На площад „Македония“ също ще има разположена шатра с необходимите материали за почистването. \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. \r\nСъбраните отпадъци следва да бъдат изнесени до най- близките съдове за смесен битов отпадък, а разделно  събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“ ще събира чувалите със събран смесен отпадък. \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за мащабното почистване! Нека бъдем единни в името на чист и зелен Благоевград! От нас зависи!", "date": "2019.04.04", "title": "Община Благоевград подарява пейки за най-добре изчистени терени в кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/04/2642711/spetsializiranata-prokuratura-shte-dade-bifing-po-povod-vcherashnata-operatsiya-za-neutralizirane-na-organizirana-prestapna-grupa-za-podkupi-v-avtomobilna-administratsiya-pernik.html", "text": "От 13.30 часа Специализираната прокуратура ще даде бифинг по повод вчерашната операция за неутрализиране на организирана престъпна група за подкупи в „Автомобилна администрация“ - Перник. Това съобщиха от пресцентъра на Специализираната прокуратура. Брифингът ще се състои в сградата на ул. „Черковна“ 90.", "date": "2019.04.04", "title": "Специализираната прокуратура ще даде бифинг по повод вчерашната операция за неутрализиране на организирана престъпна група за подкупи в „Автомобилна администрация\" - Перник"}
{"url": "http://www.focus-news.net/news/2019/04/04/2642727/parlamentat-prie-na-parvo-chetene-promeni-v-zakona-za-energetikata.html", "text": "Парламентът прие на първо четене промени в Закона за енергетиката, предаде репортер на  Агенция „Фокус“ . \r\nИзмененията са внесени от Делян Добрев от ГЕРБ и група народни представители. Промените предвиждат производителите на електроенергия с инсталирана мощност между 1Mw и 4Mw от 1 юли 2019 г. да имат възможност за излизане на свободния пазар, което ще осигури допълнителни количества електроенергия на борсата и подобряване на конкуренцията. От 1 юли 2019 г. тези производители ще преминат от преференциални цени към пазарна цена и договор за компенсиране с премия.  \r\nОстаналите промени предвиждат в законодателството да бъде въведено конкурсно начало за предоставяне на преференциална цена или премия.   \r\nВ рамките на дебата народният представител от ГЕРБ и заместник-председател на Комисията по енергетика Валентин Николов поясни, че се върви към либерализация на пазара. „Стъпка по стъпка в един момент България слава Богу ще се озове в абсолютен конкурентен пазар. Всяко едно домакинство с кликване на компютъра ще може да си купува електрическа енергия от всеки, който пожелае на цена, която му се предлага от различни търговци. Ще дойде и то не много далече и този въпрос. Няма да има регулиран пазар, а ще има свободен пазар“, допълни депутатът от ГЕРБ. Според него между първо и второ четене е хубаво да се изгладят текстовете. По думите му като цяло философията на закона е добра.  \r\nДеница КИТАНОВА", "date": "2019.04.04", "title": "Парламентът прие на първо четене промени в Закона за енергетиката"}
{"url": "http://www.focus-news.net/news/2019/04/04/2642707/prof-yavor-notev-ataka-razglezhdame-danail-kirilov-kato-pravosaden-ministar-no-se-otvarya-truden-front-za-priemnika-mu-v-pravna-komisiya.html", "text": "Разглеждаме Данаил Кирилов като правосъден министър, но се отваря труден фронт за приемника му в Правна комисия. Това каза пред журналисти народният представител от „Атака“  проф. Явор Нотев за номинацията на Данаил Кирилов за правосъден министър, предаде репортер на  Агенция „Фокус“ . „Мястото, което ще заеме г-н Кирилов, позволява той да разгърне и използва потенциала, който е набрал в опита си в Народното събрание“, каза проф. Нотев. Той увери, че „Атака“ ще подкрепи предложението Данаил Кирилов да стане правосъден министър. „То, разбира се, има още една страна, а именно освобождаването на мястото на председателя на Правна комисия в парламента. Това винаги би могло да бъде повод за дискусия. Дали това място, където човек свикнал и приел начините на работа след като го освободи не отваря един труден фронт за неговия приемник, е втората част от въпроса, която не касае г-н Кирилов. Разглеждаме го вече като министър на правосъдето“, допълни още проф. Нотев. По думите му Правна комисия е един малък парламент. „През тази комисия минава огромното число, огромният брой актове, които се приемат в пленарна зала. Там получават своя основен вид. Мястото на председател на комисията е изключително тежко, отговорно. Изборът на председател на комисията също е отговорен акт“, заяви още Нотев.  \r\nДеница КИТАНОВА", "date": "2019.04.04", "title": "Проф. Явор Нотев, „Атака“: Разглеждаме Данаил Кирилов като правосъден министър, но се отваря труден фронт за приемника му в Правна комисия"}
{"url": "http://www.focus-news.net/news/2019/04/04/2642729/blagoevgrad-107-sa-registriranite-sluchai-na-zaboleli-ot-morbili-v-oblastta.html", "text": "107 са регистрираните случаи на заболели от морбили в Благоевградска област, показва справка на сайта на  Регионална здравна инспекция – Благоевград . На 2 април са били хоспитализирани 6 деца на възраст от 1 до 5 години. Те са настанени в инфекциозните отделения на МБАЛ „Иван Скендеров“ – Гоце Делчев и  МБАЛ – Благоевград. До момента издирените контактни с болни от морбили лица са 600. Обхванати с ваксина са 384 контактни лица и такива с пропуски в имунизацията срещу морбили, като и подлежащи на ваксиниране на 12 годишна възраст се обхващат по-рано.", "date": "2019.04.04", "title": "Благоевград: 107 са регистрираните случаи на заболели от морбили в областта"}
{"url": "http://www.focus-news.net/news/2019/04/04/2642732/kmetat-na-smolyan-nikolay-melemov-kam-gorskite-sluzhiteli-nosete-s-dostoynstvo-misiyata-si-na-paziteli-na-zelenoto-bogatstvo-na-balgariya.html", "text": "Носете с достойнство мисията си на пазители на зеленото богатство на България! Това се посочва в поздравление от кметът на Смолян до горските служители по повод Седмицата на гората, съобщиха от пресцентъра на  Община Смолян . „Уважаеми лесовъди, работници, служители и ръководители в сферата на горския сектор, за мен е чест като кмет на Община Смолян да Ви поздравя по повод Седмицата на гората – 2019. Неоценим е приносът Ви за опазването и възпроизводството на гората. Лесовъдите, работниците и служителите в горския сектор, свързали професионалния и личния си житейски път с родопския лес, заслужено се ползват с нашето уважение и обществено признание. За нас родопчани, тя е дом и подслон, поминък и живот, чист въздух и вода. Опазвайте и множете това неоценимо богатство! Желая Ви от сърце сполука и успехи в благородната мисия за съхраняване на силата и красотата на българската гора. Носете с достойнство мисията си на пазители на зеленото богатство на България. Честита Седмица на гората!“, се казва още в поздравлението на кмета Мелемов към служителите в горския сектор.", "date": "2019.04.04", "title": "Кметът на Смолян Николай Мелемов към горските служители: Носете с достойнство мисията си на пазители на зеленото богатство на България"}
{"url": "http://www.focus-news.net/news/2019/04/04/2642733/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 294 см, а температурата на водата - 10.4 градуса.  \r\nСлед обяд по поречието на Дунав облачността ще се увеличи. Вятърът ще е слаб, до умерен, от изток-югоизток. Максималните температури ще са предимно между 14° и 19°, в Свищов – 18°.", "date": "2019.04.04", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/04/2642731/ek-vim-venders-i-mariya-gabriel-govoryat-v-sofiya-za-bezopasnostta-v-internet-i-evropeyskite-politiki-v-polza-na-kulturata.html", "text": "Световно признатият кинорежисьор, фотограф, писател и сценарист Вим Вендерс пристига утре у нас по покана на българския комисар по цифровата икономика и цифровото общество Мария Габриел, съобщава  Представителството на ЕК в България . \r\nКато посланик на кампанията #SaferInternet4EU на Европейската комисия Вендерс ще посети столичната Втора английска езикова гимназия „Томас Джеферсън“, където заедно с комисар Габриел дискутира с учениците опасностите и сигурността в интернет пространството. \r\nСрещата ще бъде на 5 април (петък), от 14:00 ч.  на адрес ж.к. Стрелбище, ул. Траяновa врата, № 26. Дискусията с учениците е отворена за снимки, а след нея Вим Мендерс и Мария Габриел могат да дадат кратки изявления за представителите на медиите. Молим журналистите, желаещи да отразят събитието, да се идентифицират на охраната с лична и журналистическа карта не по-късно от 13:45 ч. \r\nОт 18:00 ч. българският еврокомисар и германският режисьор ще бъдат специални гости на Дома на киното за извънредна прожекция на филма „Хотел за милион долара“. Непосредствено след прожекцията, в 20:15 ч Мария Габриел и Вим Вендерс ще влязат в диалог с публиката в киносалона на тема „Европа създава: нови възможности за европейските творци“. В дискусията ще вземе участие и министърът на културата Боил Банов. \r\nДостъпът до събитието е с вход свободен, но задължително с предварителна регистрация на следния адрес http://bit.ly/EUDialoguesBG  до изчерпване капацитета на залата. \r\nОтдел \"Преса и медии\" \r\nПредставителство на ЕК в България", "date": "2019.04.04", "title": "ЕК: Вим Вендерс и Мария Габриел говорят в София за безопасността в интернет и европейските политики в полза на културата"}
{"url": "http://www.focus-news.net/news/2019/04/04/2642734/pazardzhik-zhitelite-na-selata-ognyanovo-i-tsrancha-shte-sa-bez-voda-zaradi-avarii.html", "text": "Поради планови дейности по уличен водопровод ще бъде нарушено водоподаването на улица „Стефат Караджа“ в Пазарджик. Това съобщиха от  „ВиК услуги“-Пазарджик . От дружеството уточниха, че живеещите на улицата ще са без вода до 15.00 часа. Поради авария на помпена станция ще бъде нарушено водоподаването и в село Огняново, като възстановяването на нормалното водоподаване се очаква до 14.00 часа. Поради авария на уличен водопровод ще бъде нарушено водоподаването и в село Црънча. Жителите на населеното място ще са без вода до 16.00 часа.", "date": "2019.04.04", "title": "Пазарджик: Жителите на селата Огняново и Црънча ще са без вода заради аварии"}
{"url": "http://www.focus-news.net/news/2019/04/04/2642736/noviyat-yadreno-magniten-rezonans-beshe-ofitsialno-otkrit-vav-vma.html", "text": "Новият ядрено-магнитен резонанс беше официално открит във ВМА, предаде репортер на  Агенция „Фокус“ . Тържествен водосвет беше отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български, в присъствието на председателя на парламентарната комисия по отбрана ген. Константин Попов, зам.-министъра на отбраната Анатолий Величков и други официални гости.  \r\nЗам.-министър Величков подчерта, че ВМА е институция и чрез постоянното обновяване на апаратурата държавата ще продължава да я подкрепя.  \r\nНовият висок клас магнитно-резонансен томограф позволява извършването на специализирани изследвания на простата, които дават информация за нейната анатомична структура, както и за отклоненията от нормалната ѝ функция. Системата дава възможност за повишаване успеваемостта в диагностицирането на карцином на простата в ранните етапи на заболяването при все още малки лезии. Магнитнорезонансният апарат ще повиши диагностичните възможности на Клиниката по образна диагностика на ВМА, осигурявайки получаването на висококачествени образи при целотелесни изследвания, специализирани изследвания на главен и гръбначен мозък, опорно-двигателния апарат, коремни органи и др. \r\nЦветилена СИМЕОНОВА", "date": "2019.04.04", "title": "Новият ядрено-магнитен резонанс беше официално открит във ВМА"}
{"url": "http://www.focus-news.net/news/2019/04/04/2642738/montana-nezakonni-boepripasi-s-razlichen-kalibar-za-izzeti-ot-doma-na-62-godishen-mazh-v-chiprovskoto-selo-gorna-kovachitsa.html", "text": "Незаконни боеприпаси с различен калибър за иззети от дома на 62 годишен мъж в чипровското село Горна Ковачица. Това съобщиха от  ОДМВР-Монтана . Около 20.10 часа служители на участъка в Чипровци са извършили проверка в имот, обитаван от 62-годишен, в село Горна Ковачица, община Чипровци. Установено е, че мъжът съхранява 49 боеприпаси с различен калибър, за които няма издадено надлежно разрешение. Установените боеприпаси са иззети. По случая е образувана преписка в РУ Монтана.", "date": "2019.04.04", "title": "Монтана: Незаконни боеприпаси с различен калибър за иззети от дома на 62 годишен мъж в чипровското село Горна Ковачица"}
{"url": "http://www.focus-news.net/news/2019/04/04/2642714/kathimerini-vitseprezidentat-na-sasht-predupredi-turtsiya-da-ne-kupuva-s-400-ankara-predupredi-vashington-da-ne-druzhi-s-kyurdski-teroristi.html", "text": "Вицепрезидентът на САЩ Майк Пенс в сряда вечерта предупреди Турция да не купува системи С-400, с което продължи натиска над партньора в НАТО да изостави закупуването на руски системи за противовъздушна отбрана, които Вашингтон счита за заплаха за американската военна техника, пише  електронното издание на вестник Kathimerini . \r\n„Турция трябва да избере. Иска ли да остане ключов партньор на най-успешния военен съюз в историята, или иска да постави на карта сигурността на това партньорство, като вземе подобно безразсъдно решение, което подкопава нашия алианс?“ – заяви Пенс по време на мероприятие по повод 70-годишнината на НАТО в столицата на САЩ. \r\nПредупреждението на Пенс идва в момент, когато Вашингтон и Анкара продължават да са дълбоко разделени за това, дали Турция трябва да купува системи за ПВО от Русия, което САЩ вярват, че ще компрометира сигурността на техния изтребител от пето поколение F-35. \r\nАнкара обаче отговори светкавично. Вицепрезидентът на Турция Фуат Октай веднага написа в „Туитър“: „САЩ трябва да изберат. Искат ли да останат съюзник на Турция или ще продължат да рискуват нашето приятелство, съюзявайки се с терористи, за да подкопаят отбраната на съюзник в НАТО срещу неговите врагове?“ \r\nВашингтон многократно предупреди, че осъществяването на сделката за С-400 може да доведе до санкции на САЩ срещу Турция и изключването й от програмата за F-35. През тази седмица американците спряха доставката на оборудване, свързано със самолетите от пето поколение, за Турция. \r\n„Също така ние дадохме ясно да се разбере, че няма да стоим със скръстени ръце, докато съюзниците ни от НАТО купуват оръжия от нашите противници, които заплашват кохезията на нашия съюз“, заяви Пенс. \r\nПо-рано в сряда министърът на външните работи на Турция Мевлют Чавушоглу обясни, че Анкара е предложила на Вашингтон да формират работна група, която да гарантира, че руските зенитно-ракетни комплекси С-400 не представляват заплаха за техниката на САЩ или НАТО. \r\n„Тя няма да бъде интегрирана в системата на НАТО ... затова предлагаме Съединените щати да създадат техническа работна група, която да гарантира, че тази система няма да представлява заплаха нито за F-35, нито за системите на НАТО“, заяви той по време на посещението си в САЩ. \r\nПревод и редакция:", "date": "2019.04.04", "title": "Kathimerini: Вицепрезидентът на САЩ предупреди Турция да не купува С-400, Анкара предупреди Вашингтон да не дружи с кюрдски терористи"}
{"url": "http://www.focus-news.net/news/2019/04/04/2642737/sliven-zamestnik-kmetat-stoyan-markov-nagradi-pobeditelite-ot-natsionalna-proletna-lager-shkola.html", "text": "На официална церемония зам.-кметът на Сливен с ресор икономическо развитие Стоян Марков награди победителите от Националната пролетна лагер-школа за бизнес приложения с изкуствен интелект и облачни технологии за креативен дизайн. Това съобщиха от пресцентъра на  Община Сливен . \r\nТя се проведе от 1 до 3 април в Сливен по инициатива на Сливенска професионална гимназия по строителство и геодезия „Арх. Г. Козаров“ и Стопански факултет към СУ „Св. Климент Охридски“. В нея се включиха над 80 преподаватели и ученици от цялата страна. Обучението завърши с професионални сертификационни изпити. Победителите от тях са Петър Петров и Валентин Ялъмов от Силистра, Мартин Скачков и Григор Дянков от Стара Загора, Диляна Желязкова, Станислава Петкова и Василена Димитрова от град Елена. Те се класираха и за националните финали на най-голямото в света ученическо състезание по информационни технологии и дигитален креативен дизайн. Победителите от това състезание ще представят България на световните финали в Ню Йорк през месец юли тази година. Там те ще се борят за златни медали в конкуренцията на техни връстници от над 130 държави по целия свят. \r\nПо време на награждаването заместник кметът Марков поздрави всички участници, а на победителите пожела достойно представяне на България в предстоящите състезания. \r\nИнициативата се осъществява с подкрепата на Община Сливен.", "date": "2019.04.04", "title": "Сливен: Заместник-кметът Стоян Марков награди победителите от Национална пролетна лагер-школа"}
{"url": "http://www.focus-news.net/news/2019/04/04/2642730/ot-nachaloto-na-mandata-na-pravitelstvoto-sa-osigureni-32-mln-lv-za-remont-i-stroitelstvo-na-patishta-v-oblast-kardzhali-stana-yasno-po-vreme-na-grazhdanskiya-dialog-evropa-v-nashiya-dom.html", "text": "От началото на мандата на правителството са осигурени 32 млн. лв. за ремонт и строителство на пътища в област Кърджали, стана ясно по време на гражданския диалог „Европа в нашия дом“. Това съобщиха от пресцентъра на  ПП ГЕРБ . \r\nСтроителството на обходния път на Кърджали – най-важният инфраструктурен обект за региона - ще стартира през 2020 г. Техническият проект е завършен, предстои финализиране на отчуждителните процедури и обявяване на процедура за инженеринг. През последната година и половина по проекта е направено толкова, колкото за последните 15 г. Това стана ясно по време на гражданския диалог „Европа в нашия дом“ на тема регионално развитие, който се проведе в Кърджали. На форума бе съобщена и новината, че в средата на април започва ремонтът на останалите 28 км. от междуобластния път Кърджали – Ардино, а през май започва строителството на отсечката Кърджали – Мост – Манастир за 15 млн. лв.   \r\n„Този форум е пример за успешен диалог между властта и хората. Благодарение на свършеното от правителството по отношение на инфраструктурата, Южна България е изпреварила икономически Северна. Голямата ни тема обаче е околовръстното на Кърджали заради тежкия транзитен трафик към Гърция. Радвам се, че зам.-министър Нанков пое ангажимент изграждането му да стартира догодина. Ще настоявам пред Министерски съвет и премиера да продължи програмата за саниране, защото тя е изключително важна за хората“, подчерта председателят на Народното събрание Цвета Караянчева, която е и областен координатор на ГЕРБ-Кърджали. Тя бе категорична, че ролята на европейската солидарност в модернизирането на българските региони е ключова. \r\nОт началото на мандата на правителството са осигурени 32 млн. лв. под формата на национално и европейско финансиране за ремонт и строителство на над 50 км. пътища в област Кърджали, съобщи на свой ред зам.-министърът на регионалното развитие Николай Нанков. Той обясни, че обходният път на Кърджали е с дължина 15 км. и индикативна стойност 140 млн. лв. „По ОП „Региони в Растеж“ на територията на област Кърджали са сключени общо 22 договора на стойност 51 млн. лв. Инвестициите са в модернизиране на училища, градска среда, социална и здравна инфраструктура. На 70 млн. лв. възлиза инвестиционната програма на „ВиК“ по ОПОС“, каза още Нанков. \r\n„Факт е, че големите инфраструктурни проекти в област Кърджали се изпълняват с европейски пари, за което сериозен принос имат стабилността в държавата и грижата на правителството на Бойко Борисов за българските региони“, подчерта областният управител Никола Чанев, който бе символичен домакин на събитието.  \r\nНа форума присъстваха над 200 души – представители на бизнеса, браншовици, кметове и граждани. Въпросите към гостите бяха свързани основно с ремонта на пътищата, санирането, водоснабдяването на малките населени места и др.", "date": "2019.04.04", "title": "От началото на мандата на правителството са осигурени 32 млн. лв. за ремонт и строителство на пътища в област Кърджали, стана ясно по време на гражданския диалог „Европа в нашия дом“"}
{"url": "http://www.focus-news.net/news/2019/04/04/2642742/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич - Oбщинското предприятие „Център за защита на природата и животните“ посрещна пролетта с новости, някои от услугите вече са с различни цени, въведени са и нови атракции, които със сигурност ще предизвикат интереса и любопитството на посетителите. Центърът за защита на природата и животните в град Добрич е първата лицензирана зоологическа градина в България. Уникален е както за страната ни, така и за Източна Европа. Този месец беше сложено началото на Олимпиада за творческо писане на български и английски език „Picta Scripta“. Олимпиадата е инициатива на Департамента за модерни обучителни методи към Висше училище по мениджмънт и Частна профилирана езикова гимназия „Райко Цончев“ град Добрич. За интересното начинание разказва Маргарита Христова, член на журито и директор на Профилираната гимназия „Райко Цончев“. Поредното признание за таланта и любознателността на децата на Добрич дойде чрез успеха на възпитаници на Профилираната гимназия по предприемачество и туризъм „Райко Цончев“. Деветокласниците Лидия Лазарова и Давид Коршев, под ръководството на своя ментор Силвия Колева, са класирани на първо място на националния кръг от Международния конкурс за статистически плакат. Разговарям с учениците и техния преподавател за предизвикателствата в работата и какви качества е развила в тях. С поредица от завладяващи класически концерти през месец април Община Добрич ще зарадва жители и гости на добруджанския град. Светлана Попова, главен експерт в отдел „Култура“, ще представи в аванс какво предстои. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.04.04", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/04/04/2642741/volen-siderov-ataka-yavor-notev-e-izklyuchitelno-podhodyasht-da-oglavi-pravna-komisiya.html", "text": "Явор Нотев е изключително подходящ да оглави Правна комисия. Това каза пред журналисти лидерът на „Атака“ Волен Сидеров във връзка с номинацията на Данаил Кирилов за правосъден министър, при които той трябва да освободи поста на председател на парламентарната правна комисия, предаде репортер на  Агенция „Фокус“ . Сидеров отбеляза, че все пак ГЕРБ са основната управляваща партия, но посочи, че ако одобрят Нотев за поста, това ще бъде добър жест от тяхна страна. „Има достатъчно хора с подготовка тук - и юридически, и парламентарен опит“, допълни Сидеров. За кандидатурата на Кирилов за правосъден министър, лидерът на „Атака“ коментира, че той е юрист с наложено име. „Той се справяше много добре тук като шеф на правната комисия. Не мисля, че един Явор Нотев би бил по-ниско ниво, ако бъде предложен и приет за председател на Правната комисия. Защо не. Не е вярно, че няма капацитет. Има. Въпросът е в разпределението на задачите“, заяви Сидеров. \r\nПо думите му квотата е нещо относително, защото нещата в живота не са таблица в „Ексел“.  \r\nДеница КИТАНОВА", "date": "2019.04.04", "title": "Волен Сидеров, „Атака“: Явор Нотев е изключително подходящ да оглави Правна комисия"}
{"url": "http://www.focus-news.net/news/2019/04/04/2642740/yens-stoltenberg-hitler-stalin-i-islyamska-darzhava-byaha-vragove-na-svobodata.html", "text": "Генералният секретар на НАТО Йенс Столтенберг направи обръщение на съвместно заседание на Конгреса на САЩ в сряда, веднага след срещата си с американския президент Доналд Тръмп, предава  англоезичната редакция на руската медия „Спутник“ . \r\nКакто отбелязва изданието, Столтенберг изтъкна важността на Алианса за запазването на мира в периода след Втората световна война и посочи, че „и от двете страни на Атлантическия океан се задават въпроси относно заздравяването на партньорството в НАТО“, като в тази връзка призова членките да увеличат разходите си за отбрана. \r\n„В един идеален свят, нямаше да има нужда да харчим никакви пари за отбрана, но не живеем в такъв свят“, обясни той. „Хитлер не можеше да бъде спрян с мирни протести. Сталин не можеше да бъде спрян с думи. „Ислямска държава“ не можеше да бъде победена с диалог“. \r\n„Запазването на световния мир стана един от стълбовете на Организацията на обединените нации, основана четири години преди НАТО от членовете на Съюзническите сили. Проектът \"Декларация на ООН\", който обявява световния мир като основен принцип на ерата след Втората световна война, бе подписан още през 1942 г. от 26 държави, докато учредителните предложения на организацията бяха разработени от представители на Китай, Съветския съюз, Обединеното кралство и Съединените щати в Дъмбъртън Оукс през август-октомври 1944 г.“, пише „Спутник“. \r\nВ своето изказване началникът на НАТО добави, че \"има различия\" по отношение на търговията, енергетиката, политиката за изменението на климата, иранското ядрено споразумение и споделянето на тежестта между съюзниците в НАТО - въпроси, повдигнати по-рано от Тръмп по време на срещата в Белия дом. \r\nВ своето встъпително слово за срещата Столтенберг каза още, че НАТО трябва да бъде подготвен за свят без Договора за междинните ядрени сили между САЩ и Русия и призова руснаците да се откажат от разработването на нови видове ракети. Администрацията на Тръмп през февруари започна шестмесечния процес, в който Съединените щати официално да се оттеглят от договора, което бе подкрепено от НАТО, твърдейки, че Русия е в нарушение на договора. Русия нееднократно отрича твърденията, като посочва, че те са необосновани, като същевременно се оплака, че американските отбранителни системи в Европа са оборудвани с ракети-носители, способни да изстрелват крилати ракети на разстояние, забранено от Договора за ликвидация на ракетите със среден и малък обсег (ДРСМО). \r\nСрещата на НАТО съвпада със 70-годишнината от основаването на съюза. Организацията на Северноатлантическия договор, междуправителствен военен блок, е създадена през 1949 г. от 12 страни. \r\nПревод и редакция:", "date": "2019.04.04", "title": "Йенс Столтенберг: Хитлер, Сталин и „Ислямска държава“ бяха врагове на свободата"}
{"url": "http://www.focus-news.net/news/2019/04/04/2642739/iliyana-popova-zam-kmet-na-petrich-v-grada-shte-bade-izgraden-pametnik-na-represiranite.html", "text": "В Петрич ще бъде изграден паметник на репресираните. Това каза за  Радио „Фокус“-Пирин  Илияна Попова, заместник-кмет на Община Петрич с ресор култура. Тя уточни, че основната инициатива за изграждане на паметник на репресираните в Петрич е на Съюза на репресираните в града и на група общински съветници, които преди няколко месеца са внесли предложение в Общински съвет-Петрич, в което се казва, че се навършват 28 години от падането на тоталитарния режим в България и през този период няколко пъти е поставян въпроса за изграждането на паметник на репресираните от комунистическия режим в града.  \r\n„Стигало се е и до някакви решения на Общинските съвети преди време, но те не са изпълнени. Така до настоящия момент паметник няма изграден. Това предложение отпреди няколко месеца беше прието от Общински съвет и бе взето решение, на базата на което в последствие бе издадено разрешение за поставяне, като естествено бяха извършени всички предвидени в законите съгласувания и одобрения“, поясни заместник-кметът на Петрич. Илияна Попова посочи, че в България такива паметници има в няколко областни града, а в София преди 15 години на площад „България” е бил открит Мемориал на жертвите на комунизма. \r\nНатали СТЕФАНОВА", "date": "2019.04.04", "title": "Илияна Попова, зам.-кмет на Петрич: В града ще бъде изграден паметник на репресираните"}
{"url": "http://www.focus-news.net/news/2019/04/04/2642744/pazardzhik-nad-57-mln-kub-m-e-obshtiyat-zapas-na-darvesinata-na-teritoriyata-na-regionalnata-direktsiya-po-gorite.html", "text": "През тази година отбелязваме нашия професионален празник „Седмица на гората” за 95 път и той е под мотото „История и традиции в грижата за бъдещето на гората” – 140 години централна горска служба. Това каза за  Радио „Фокус“-Пазарджик  директорът на РДГ-Пазарджик инж. Ангел Кузманов. Той отбеляза, че общата площ на горските територии на Регионална дирекция по горите (РДГ)-Пазарджик е 260 712 ха, което е 58 % от общата площ на областта. „Общият запас на стоящата дървесина е 57 864 807 куб. м, от която иглолистна - 43 490 939 куб. м, и широколистна - 14 373 868 куб. м. Преобладават иглолистни гори – 61 % в планинската зона, смесените - в полупланинската зона, и широколистните – 39 % . Основните дървесни видове са: белият бор – 36 %, дъб – 18 %, смърч – 17 %, бук – 13 %, черен бор – 6 %, ела – 4 %, други широколистни – 5 %, и други иглолистни – 1 % от площта“, уточни Кузманов. Той допълни, че в териториалния обхват на РДГ-Пазарджик са разположени 9 държавни горски, 3 държавни ловни стопанства и учебно опитно горско стопанство „Юндола”. \r\nВаня НИКОЛОВА", "date": "2019.04.04", "title": "Пазарджик: Над 57 млн. куб. м е общият запас на дървесината на територията на Регионалната дирекция по горите"}
{"url": "http://www.focus-news.net/news/2019/04/04/2642745/volen-siderov-ataka-vreme-e-za-edin-aneks-kam-upravlenskata-programa.html", "text": "Време е за един анекс към управленската програма. Това каза пред журналисти лидерът на „Атака“ Волен Сидеров, предаде репортер на  Агенция „Фокус“ . „Там има хубави неща, но като че ли имаме нужда от освежаване. Освен това минаха две години. Когато я писахме през 2017 г., беше друга ситуацията. Имаме вече две години и натрупан опит, и промяна, и динамика“, допълни Сидеров и уточни, че идеята му е да се обнови споразумението, за да има мотивация и за управлението, и за хората, които вече събират критични бележки.  \r\nСпоред него е важно е как ще се довърши мандатът.„Това е въпрос на голям коалиционен съвет. Да сложим теми и акценти, по които да наблегнем“, коментира Сидеров. По думите му винаги може да се извади какво има някой, какво имат жена му, дядо му, баба му. „За да се пресекат битовизми, които се превръщат в основна тема, трябва да наблегнем на големи неща: развитие на икономика, доходи, интензивно развитие. Това са цели“, допълни лидерът на ПП „Атака“.  \r\nДеница КИТАНОВА", "date": "2019.04.04", "title": "Волен Сидеров, „Атака“: Време е за един анекс към управленската програма"}
{"url": "http://www.focus-news.net/news/2019/04/04/2642728/valeri-simeonov-nfsb-visoko-e-mnenieto-mi-za-profesionalnite-kachestva-na-danail-kirilov-no-nay-obshto-kazano-nyama-koy-da-go-zamesti-v-pravna-komisiya.html", "text": "Високо е мнението ми за професионалните качества на Данаил Кирилов, но най-общо казано няма кой да го замести в Правна комисия. Това каза лидерът на НФСБ Валери Симеонов във връзка с номинацията на Данаил Кирилов за правосъден министър, предаде репортер на  Агенция „Фокус“ . „Имам много високо мнение за професионалните качества на г-н Кирилов. Започвам да придобивам много лошо мнение за нивото и потенциала, който остава в Народното събрание. То не трябва да бъде подценявано. Без Данаил Кирилов тази Правна комисия не мисля, че ще има този професионален капацитет, какъвто имаше до момента“, заяви още Сименоов. Според него най-общо казано няма кой да замести Кирилов като председател на Правна комисия.  \r\nДеница КИТАНОВА", "date": "2019.04.04", "title": "Валери Симеонов, НФСБ: Високо е мнението ми за професионалните качества на Данаил Кирилов, но най-общо казано няма кой да го замести в Правна комисия"}
{"url": "http://www.focus-news.net/news/2019/04/04/2642748/burgas-festival-na-kraft-birata-shte-se-provede-v-grada-na-3-i-4-avgust.html", "text": "В разгара на лятото бургаската пивоварна „Металхед“ организира със съдействието на Община Бургас дебютното издание на фестивал за всички фенове на крафт бирата. Това съобщиха от пресцентъра на  Община Бургас . Metalhead Beer Festival ще се проведе на 3 и 4 август в парк „Минерални бани“. Участие в него вече са потвърдили 10 от най-известните крафт пивоварни в България. Очаква се да се присъединят и още производители.  \r\nСъбитието ще бъде мащабно и изпълнено с приятни емоции. Локацията е много предразполагаща за това. Под дебелата сянка в парк „Минерални бани“ ще е прохладно и лятната жега няма да се усеща силно. Мястото е благоустроено през последните години от Общината, социално, харесвано и посещавано. Дотам се стига и с автомобил, и с градски транспорт. Организаторите ще предложат вкусна храна, традиционни и нетрадиционни мезета за бирата, съобразени с претенциозния август. За ценителите на живата музика ще бъдат поканени млади рок изпълнители и поп ентусиасти, които ще вдигнат купона на макс. В съпровождащата програма на Metalhead Beer Festival ще има стрийт спортове – скейтбординг, каране на кънки и други забавления.  \r\nГлавните организатори на събитието са двамата инвеститори на новата крафт пивоварна за ценители Ганчо Кожухаров и Митко Митев. Самата производствена база се намира именно в парк „Минерални бани“. До момента „Металхед“ са създали и предлагат на пазара седем вида бира с уникален вкус. Продуктите им носят имената на знакови песни от култови метъл банди – Your girlfriend’s girlfriend, Lickitup, Space Lord, Hop Suey, Metalingus, Sweet stout of mine, Headbangers boil.", "date": "2019.04.04", "title": "Бургас: Фестивал на крафт бирата ще се проведе в града на 3 и 4 август"}
{"url": "http://www.focus-news.net/news/2019/04/04/2642746/krum-zarkov-bsp-nominatsiyata-na-danail-kirilov-za-ministar-na-pravosadieto-e-losha-novina.html", "text": "Номинацията на Данаил Кирилов за министър на правосъдието е лоша новина. Това каза заместник-председателят на ПГ на „БСП за България“ Крум Зарков по време на пресконференция, предаде репортер на  Агенция „Фокус“ . „Това е ясен знак, че правителството няма нито идея, нито желание да преодолее проблемите пред българската съдебна система и да гарантира пред гражданите елементарна справедливост. Данаил Кирилов не може да бъде гарант за качествена съдебна реформа“, заяви Зарков. Той посочи, че не може да се сети за законодателен скандал, в които Данаил Кирилов да не е замесен. „Тази номинация на премиера Борисов е толкова скандална, толкова абсурдна, че граничи с провокация“, допълни той. По думите му сякаш премиерът Борисов се опитва да тества докъде може да стигне търпението на българските граждани. „За нас това търпение е изчерпано“, поясни още Зарков.  \r\nДеница КИТАНОВА", "date": "2019.04.04", "title": "Крум Зарков, БСП: Номинацията на Данаил Кирилов за министър на правосъдието е лоша новина"}
{"url": "http://www.focus-news.net/news/2019/04/04/2642749/prof-ventsislav-mutafchiyski-vma-tsenata-na-noviya-yadreno-magniten-rezonans-e-27-mln-lv-koito-byaha-otpusnati-ot-pravitelstvoto.html", "text": "Цената на новия ядрено-магнитен резонанс е 2,7 млн. лв., които бяха отпуснати от правителството. Това каза пред журналисти директорът на ВМА проф. Венцислав Мутафчийски след откриването на нов ядрено-магнитен резонанс, предаде репортер на  Агенция „Фокус“ . \r\n„Това е последно поколение ядрено-магнитен резонанс, който е съчетан с още няколко апарата“, заяви проф. Мутафчийски и посочи, че с него специалистите на ВМА ще могат да взимат биопсия на тумори, които са невидими за ехографа. „Нашите скенеристи могат да не стоят дори в апарата, а да бъдат например в Горна Оряховица и да консултират през това време, стига да имат интернет връзка. Но не само апаратурата прави добрата болница, а специалистите, които работят в нея, затова правим тази връзка с нашите периферни болници в страната“, обясни той. Проф. Мутафчийски обясни, че цената на уреда е 2,7 млн. лв., които бяха отпуснати от правителството. „От новия ядрено-магнитен резонанс ще могат да се възползват както хора от нашия контингент, за които ще бъде безплатно, така и обикновени граждани“, подчерта той. \r\nЦветилена СИМЕОНОВА", "date": "2019.04.04", "title": "Проф. Венцислав Мутафчийски, ВМА: Цената на новия ядрено-магнитен резонанс е 2,7 млн. лв., които бяха отпуснати от правителството"}
{"url": "http://www.focus-news.net/news/2019/04/04/2642750/kardzhali-politsiyata-razsledva-zakana-za-ubiystvo-pri-spor-za-imot-v-dzhebel.html", "text": "Полицията разследва закана за убийство при спор за имот в Джебел. Това съобщиха от  ОДМВР-Кърджали . Проверка за отправени закани за убийство е започната в РУ-Джебел. Заплахите отправил 79-годишен към 64-годишен в джебелско село заради дългогодишен спор за имот.", "date": "2019.04.04", "title": "Кърджали: Полицията разследва закана за убийство при спор за имот в Джебел"}
{"url": "http://www.focus-news.net/news/2019/04/04/2642706/tass-i-zelenski-e-uveren-che-mozhe-da-varne-donbas-na-kiev.html", "text": "Кандидатът за президент на Украйна от партия „Слуга народа“ Владимир Зеленски смята, че ако стане държавен глава ще може да излезе победител от конфликта в Донбас, като за постигането на успеха той е готов да използва всички достъпни способи, предава  ТАСС . \r\n„Невъзможно е войната да бъде спряна“, отговори той на журналист от „Радио Свобода“. „На войната или губиш, или печелиш. Ние можем да победим. Чрез дипломация, икономически ръст и реално укрепване на армията“. \r\nПри това той характеризира събитията в Донбас, които започнаха през пролетта на 2014 година, като „от нас откъснаха територия“. „Но това е временно“, уверен е кандидатът за президент. \r\nТАСС припомня, че след държавния преврат в Украйна през 2014 година, новите власти на страната не получиха подкрепа от всички жители на страната – Донбас се обяви срещу курса към прекъсване на отношенията с Русия. Първи за намеренията си да започне кампания против жителите на Източна Украйна на 7 април 2014 година заяви тогавашният изпълняващ длъжността президент на страната Александър Турчинов. За смазване на протеста в региона бе отправена армията. Започналите през април сблъсъци между армията и формированията на украинските националисти срещу опълчението на Донбас прераснаха в пълномащабни бойни действия към лятото на същата година, като в тях се използваше тежка бронетехника и авиация.  \r\nПревод и редакция:", "date": "2019.04.04", "title": "ТАСС: И Зеленски е уверен, че може да върне Донбас на Киев"}
{"url": "http://www.focus-news.net/news/2019/04/04/2642735/valeri-simenov-nfsb-dobre-e-premierat-borisov-da-si-ogleda-vnimatelno-ministrite-che-i-tam-ima-takiva-s-imoti.html", "text": "Добре е премиерът Борисов да си огледа внимателно министрите, че и там има такива с имоти. Това каза пред журналисти лидерът на НФСБ Валери Симеонов за проверката на Прокуратурата за имотите на председателя на КПКОНПИ Пламен Георгиев, предаде репортер на  Агенция „Фокус“ . „Когато излязат факти ще ги коментирам“, допълни Симеонов. Във връзка с призива на премиера Бойко Борисов да подадат оставки или да се оттеглят разследваните с апартаментите, Симеонов заяви: „Призивът си е негов, не е мой. По-добре Борисов по-внимателно да си огледа министрите, че и там има такива“, каза Симеонов. Той обърна внимание на имот в София, „Овча Купел“, „Бързарица“ №2 и поясни, че става въпрос за 142 кв. метра за 61 хил. лв. Според него не е правилно да се търси фирмата, защото това, което се установило за „Артекс“ е масова практика в строителството в България. „Масова практика на укриване на данъци, впоследствие на намаляване на данък сгради към общините. Втори вид данък се укрива. Всичко това няма как да не е било известно на конкретните регионални служители на НАП, както и на общината. Няколко човека станаха жертви на политическа кампания, която показва пред обществото една масова практика на злоупотреби в строителството“, заяви още Симеонов. \r\nДеница КИТАНОВА", "date": "2019.04.04", "title": "Валери Сименов, НФСБ: Добре е премиерът Борисов да си огледа внимателно министрите, че и там има такива с имоти"}
{"url": "http://www.focus-news.net/news/2019/04/04/2642723/reuters-dzheremi-korbin-zayavi-che-tereza-mey-ne-se-e-pridvizhila-dostatachno-za-brekzit.html", "text": "Лидерът на Лейбъристката партия Джереми Корбин заяви, че британският премиер Тереза Мей не се е придвижила достатъчно в първия кръг на кризисните преговори, целящи да разрешат ситуацията около излизането на Великобритания от Европейския съюз, предава  Reuters . \r\nВеликобритания трябваше да излезе от Съюза миналия петък, но близо три години, след като британците решиха на референдум да се разделят с Брюксел, все още не е ясно как и дори дали разводът ще се състои. \r\nСлед като договорената между нея и Брюксел сделка за Брекзит бе отхвърлена три пъти от британския парламент, Тереза Мей се обърна за помощ към лидера на Работническата партия, с когото ще се опитат да постигнат взаимноизгодно споразумение. \r\n„Нямаше такава промяна, каквато очаквах“, каза Корбин. „Срещата бе полезна, но не успяхме да решим нищо“. \r\nПопитан дали Мей е приела предложението Великобритания да остане в минтически съюз с ЕС след Брекзит, той отговори: „Обсъдихме всичко това“. \r\nКорбин е подложен на натиск от някои фракции в Лейбъристката партия да не се съгласява на сделка за Брекзит, ако тя няма да може да бъде потвърдена на нов референдум, на който да може да се гласува и за оставане в Съюза. Самият той обаче твърди, че подобен вот трябва да бъде проведен само при изключителни обстоятелства. \r\n„Казах: ‚Вижте, политиката на нашата партия е да преследваме обществено гласуване за предотвратяване на Брекзит без сделка или излизане с лоша сделка‘“, заяви лидерът на Работническата партия. „Но по този въпрос не успяхме да постигнем споразумение“. \r\nОт кабинета на Тереза Мей пък обявиха, че срещата, продължила час и 40 минути, е била „конструктивна, като двете страни показаха гъвкавост и ангажираност да се сложи край на несигурността около Брекзит“. \r\nПреговорите продължават в четвъртък. \r\nПревод и редакция:", "date": "2019.04.04", "title": "Reuters: Джереми Корбин заяви, че Тереза Мей не се е придвижила достатъчно за Брекзит"}
{"url": "http://www.focus-news.net/news/2019/04/04/2642755/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Процесът на признаване на автокефалията на Македонската православна църква - Охридската архиепископия (МПЦ-ОА) от Вселенската патриаршия може да бъде окуражен от развитието на положителния климат между правителствата на Македония и Гърция. Въпреки че премиерите Алексис Ципрас и Зоран Заев нямат възможност за пряко участие в църковните въпроси, все пак техните идеи за това как двете страни могат да се сближат една с друга, могат да повлияят на църковните отношения, преди всичко на връзката с Вселенската патриаршия, а след това и с Гръцката църква по въпроса за македонската църква, пише ежедневникът  „Нова Македония“  в материал, представен без редакторска намеса. \r\nРелигиозните, но и политическите анализатори смятат, че вчерашното посещение на Ципрас, което е първото официално посещение на гръцки премиер след независимостта на Македония, може да означава и формиране на модел за подход към решаването на всички открити въпроси, а между тях и църковните отношения. С подписването на Преспанския договор бе отворен и процесът на решаване на статута на МПЦ-ОА, особено след като миналата година Вселенската патриаршия се зае с този въпрос. \r\nДруг момент, който може да бъде отбелязан в отношенията между двете държави след подписването на споразумението за името, е, че според неофициална информация нараства интересът на гръцките поклонници да посещават македонските манастири, както и честите неформални срещи на представители на МПЦ-ОА с Гръцката църква. Като създаваща атмосфера на конструктивност, анализаторите интерпретират неотдавнашната среща на македонския посланик в Турция с Вселенския патриарх. Въпреки че нямаше подробности за срещата, самият факт, че Вселенската патриаршия призна за тази беседа, потвърждава инициативата на държавните служители да помогнат за решаване на проблемите във всички области. \r\nВ цялата еуфория от сближаването на двете правителства в контекста на Преспанския договор, може ли да се очаква инициатива от Ципрас и Заев за признаване на автокефалията на МПЦ-ОА, както и Гръцката църква да лобира пред Константинополската патриаршия? Може ли политическият климат, насърчаван от двете правителства, да се отрази в отношенията между МПЦ и ГПЦ?! \r\nАнализаторът Петър Арсовски смята, че посоката на движението на тези отношения между двете страни в контекста на Преспанския договор е насочена към подобряване на църковните отношения. \r\n„Всичко отива в посока към подобряване на политическите отношения, което означава и по-добър климат за ситуацията в църквата“, отговори кратко експертът. \r\nЦърковният анализатор Бранко Георгиевски смята, че въпросът за МПЦ-ОА ще бъде тема, която ще бъде засегната в разговорите между двамата премиери, може би, както казва той, не като основна тема, а като израз на желанието да се използват добрите отношения за разрешаване на проблемите. \r\n„Не може да се очаква, че двамата политици ще си позволят пряка намеса в църковните дела в смисъл на покана към Вселенската патриаршия да признае МПЦ. Но със сигурност те ще изразят желанието си да се работи по разрешаването на този проблем. Гръцкият премиер има добри отношения с Вселенския патриарх. Наскоро те имаха съвместно заседание, въпреки че беше доказано, че това въздействие има ограничени възможности. Малко след тази среща Вселенският патриарх заяви, че няма да се намесва в делата на СПЦ“, обяснява Георгиевски. \r\nВсе пак той е сигурен, че посещението на Ципрас няма да доведе до значително придвижване в църковен план. \r\n„Но никога не пречи да се изгражда позитивен климат в отношенията с Вселенската патриаршия. Ситуацията и събитията в Православието не спират, постоянно се променят и е добре, когато в някои ситуации може да се разчита на някого“, добавя анализаторът. \r\nМПЦ-ОА остава на позицията, че единственото решение за нейния статут е признаването на автокефалията в същинския смисъл, защото църковният живот в Македония, всъщност, е продължение на някогашната Охридска архиепископия, възобновена в лицето на МПЦ-ОА. Миналата година МПЦ-ОА и правителството в Скопие изпратиха писмо до Вселенската патриаршия с искане за ангажимент за признаване на автокефалията, в отговор на което Вселенският патриарх Вартоломей изрази готовност да разреши този въпрос. Гръцката църква не призна новата украинска църква \r\nРуската църква реагира остро на решението на Константинополската патриаршия, която на 6 януари тази година реши да даде томос за автокефалия на новата Православна църква на Украйна. В нейна подкрепа се включи и Сръбската църква. Но гръцката църква не е обявила официална позиция по този въпрос, въпреки че минава за близка църква до Вселенската патриаршия. Тогава религиозните анализатори имаха разделена позиция по тази ситуация. Някои смятат, че след като Вселенската патриаршия срещна съпротива от православните църкви след признаването на новата ПУЦ, ще има забавяне в скоростта на разрешаване на каноничния статут на МПЦ-ОА, докато други смятат това за окуражаващ начин за решаване на всички проблеми в Православието. Агенция „Фокус“ припомня: В манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\nРедакция:  \r\n*** Министърът на външните работи на Сърбия Ивица Дачич заяви, че Белград осъзнава опасността от нова операция „Буря“ (на хърватските ВС срещу Сръбска Крайна по време на войната в Югославия през 90-те – бел.прев.) и предупреди международната общност, че Сърбия няма да позволи такъв сценарий в Косово, пише електронното издание на  белградския ежедневник „Вечерне новости“ . \r\nМеждународната общност е задължена от резолюцията на Съвета за сигурност на Обединените нации да гарантира сигурността\", заяви Дачич преда РТС. \r\nПо неговите думи, ако международната общност не може да гарантира сигурността, тогава Сърбия ще бъде изправена пред „сериозен въпрос и голяма дилема, както по време на „Буря“ – как да реагира. \r\n„Ако Сърбия реагира, тя влиза в конфликт с КФОР, тогава пък излиза въпроса за регионалната стабилност“, заяви Дачич. Той подчерта, че Сърбия е гортова на договор. \r\n„Би било в интерес на всички нас да предотвратим възможни нови войни в Косово и Метохия, нападение на север, и да позволим на по-нататъшния напредък на Сърбия в европейската интеграция“, счита сръбският външен министър. Но, както заяви той, ако Прищина не иска договор, това няма да бъде по-добре за нея, тъй като „акциите й на борсата падат“. \r\nПо думите на Дачич, Прищина прави всичко, за да блокира сключването на споразумение, тъй като „то не е изцяло в нейна полза“. „Те не искат договор, защото смятат, че ще загубят вече постигнатото, а именно, че вече са обявили независимостта на Косово“. \r\nТой каза, че международната общност има задължението да „контролира детето, което е създала“ и че това е най-голямата забележка на Сърбия към Запада. Съветва гражданите да не ходят във Великобритания \r\nВ отговор на изявление на Министерството на външните работи на Обединеното кралство, с което то съветва британските граждани да не пътуват в Северно Косово, защото там има голяма политическа нестабилност и понастоящем има политически хаос, Ивица Дачич заяви: \r\n„Ако (гражданите) имат някакви други дестинации, препоръчвам те да не ходят там, за да не бъдат в опасност заради ежедневните демонстрации. Нарочно съм циничен, защото, когато терористите, главорезите и престъпниците в Прищина говорят, че в Северно Косово има престъпност, това е лъжа. Сигурно има, но не повече, отколкото в Прищина, като се започне от търговията с човешки органи и се стигне до военните престъпници, начина по който се финансира албанската мафия, която е най-голямата в същата тази Великобритания“. \r\nСпоред него от политическа страна е ясно защо от Лондон говорят точно за Северно Косово. \r\n„Прищина е наясно, че нещата не вървят в тяхна полза и че нещата отиват към сделка, а те не искат споразумение и го считат за загуба по отношение на това, което са постигнали, т.е. обявяване на независимост и следователно инвестират всичко, за да блокират сделката“,  обясни Дачич. \r\n*** Вицепрезидентът на САЩ Майк Пенс в сряда вечерта предупреди Турция да не купува системи С-400, с което продължи натиска над партньора в НАТО да изостави закупуването на руски системи за противовъздушна отбрана, които Вашингтон счита за заплаха за американската военна техника, пише  електронното издание на вестник Kathimerini . \r\n„Турция трябва да избере. Иска ли да остане ключов партньор на най-успешния военен съюз в историята, или иска да постави на карта сигурността на това партньорство, като вземе подобно безразсъдно решение, което подкопава нашия алианс?“ – заяви Пенс по време на мероприятие по повод 70-годишнината на НАТО в столицата на САЩ. \r\nПредупреждението на Пенс идва в момент, когато Вашингтон и Анкара продължават да са дълбоко разделени за това, дали Турция трябва да купува системи за ПВО от Русия, което САЩ вярват, че ще компрометира сигурността на техния изтребител от пето поколение F-35. \r\nАнкара обаче отговори светкавично. Вицепрезидентът на Турция Фуат Октай веднага написа в „Туитър“: „САЩ трябва да изберат. Искат ли да останат съюзник на Турция или ще продължат да рискуват нашето приятелство, съюзявайки се с терористи, за да подкопаят отбраната на съюзник в НАТО срещу неговите врагове?“ \r\nВашингтон многократно предупреди, че осъществяването на сделката за С-400 може да доведе до санкции на САЩ срещу Турция и изключването й от програмата за F-35. През тази седмица американците спряха доставката на оборудване, свързано със самолетите от пето поколение, за Турция. \r\n„Също така ние дадохме ясно да се разбере, че няма да стоим със скръстени ръце, докато съюзниците ни от НАТО купуват оръжия от нашите противници, които заплашват кохезията на нашия съюз“, заяви Пенс. \r\nПо-рано в сряда министърът на външните работи на Турция Мевлют Чавушоглу обясни, че Анкара е предложила на Вашингтон да формират работна група, която да гарантира, че руските зенитно-ракетни комплекси С-400 не представляват заплаха за техниката на САЩ или НАТО. \r\n„Тя няма да бъде интегрирана в системата на НАТО ... затова предлагаме Съединените щати да създадат техническа работна група, която да гарантира, че тази система няма да представлява заплаха нито за F-35, нито за системите на НАТО“, заяви той по време на посещението си в САЩ. \r\n***  Генерал-лейтенант Тод Д. Уолтърс, номиниран за позицията командващ силите на САЩ в Европа и Върховен съюзен главнокомандващ в Европа, заяви, че американските войници са нужни в Косово, за да се справят със „зловредните заплахи“ отвън, като добави още, че командването на въоръжените сили на САЩ ще подкрепи развитието на Косовските сили за сигурност (КСС), пише  електронното издание на прищинския ежедневник Gazeta Express . \r\nГенерал Уолтърс бе разпитан от комисията на американския сенат за въоръжените сили и тогава той обясни по повод ролята на КФОР в Косово, че „присъствието на САЩ е необходимо, за да се засилят възможностите за защита на съюзниците и партньорите срещу тези заплахи“. Той също направи по-широка оценка, като отбеляза, че Министерството на отбраната на САЩ се опитва да модернизира армиите в региона, като ги оборудва с американски оръжия. „Министерството на отбраната подкрепя регионалните съюзници и партньори чрез сътрудничество за сигурност и инициативи за увеличаване на капацитета. Ключът към тези инициативи е премахването на зависимостта на регионалните военни от съветските системи. Подсилваме инструментите за сътрудничество в областта на сигурността, за да модернизираме регионалните военни с оперативно съвместимо оборудване от САЩ и НАТО“, каза той. \r\nУолтърс бе попитан конкретно какъв би бил неговият подход към Косовските сили за сигурност (КСС), ако той бъде потвърден като командващ на EUCOM / SACEUR. „Европейското командване на ВС на САЩ подкрепя развитието на Косовските сили за сигурност в съответствие с договорената им 10-годишна програма за преход, провеждана в тясна координация с САЩ и други съюзници от НАТО. Насърчаваме КСС да поддържат мултиетническа професионална сила, която да отговаря за всички граждани на Косово“, каза генералът.", "date": "2019.04.04", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/04/2642747/rumen-petkov-abv-poznavam-danail-kirilov-kato-mladezhki-rakovoditel-na-bsp-zatova-shte-si-spestya-komentar-otnosno-predlozhenieto-da-bade-pravosaden-ministar.html", "text": "Аз познавам Данаил Кирилов като младежки ръководител на БСП. По тази причина съм в конфликт на интереси и ще си спестя коментар. Това каза председателят на ПП АБВ Румен Петков по време на пресконференция на партията относно предложението на премиера Бойко Борисов Данаил Кирилов да стане министър на правосъдието, предаде репортер на  Агенция „Фокус“ . По думите му много хора извън парламентарната група на БСП го познават и те биха могли да се изкажат извънпарламентарно. \r\nДаяна ДЮЛГЕРОВА", "date": "2019.04.04", "title": "Румен Петков, АБВ: Познавам Данаил Кирилов като младежки ръководител на БСП, затова ще си спестя коментар относно предложението да бъде правосъден министър"}
{"url": "http://www.focus-news.net/news/2019/04/04/2642743/rumen-petkov-abv-predsedatelyat-na-kpkonpi-plamen-georgiev-i-predsedatelyat-na-vks-nezabavno-van-takiva-hora-nyamat-myasto-v-tezi-zvena.html", "text": "Председателят на КПКОНПИ Пламен Георгиев и председателят на ВКС – незабавно вън, такива хора нямат място в тези звена. Това каза председателят на АБВ Румен Петков по време на пресконференция на партията относно имотните сделки на председателя на КПКОНПИ и председателя на ВКС, предаде репортер на  Агенция „Фокус“ . „Министър на правосъдието си подава оставката, председателят на ВКС купил апартаменти на доста по-ниска цена си седи. Незабавно днес ВСС да вземе мерки да каже някой на този човек да си отива. Какво чакаме?“, посочи той. „Шефът на КПКОНПИ – ние от АБВ сме предупреждавали, че по този начин структурирана комисията създава усещане за неприкосновеност и недосегаемост“, посочи той. По думите му отказът на БСП да участва в структурирането на КПКОНПИ дава пълна свобода за условия на корупция. „Днес гледам тераси и сауни. Няма какво „премиерът го помолил“, явно говорим за човек, който е разделен с усещането за действителното. Ама незабавно вън. Такива хора нямат място на такива звена. Вън значи да се преосмисли технологията“, заяви Петков. \r\nДаяна ДЮЛГЕРОВА", "date": "2019.04.04", "title": "Румен Петков, АБВ: Председателят на КПКОНПИ Пламен Георгиев и председателят на ВКС – незабавно вън, такива хора нямат място в тези звена"}
{"url": "http://www.focus-news.net/news/2019/04/04/2642752/dimitar-argirov-naroden-pevets-v-prodalzhenie-na-35-godini-iliya-argirov-e-solist-i-edna-ot-emblemite-na-ansambal-pirin.html", "text": "В продължение на 35 години Илия Аргиров е солист и една от емблемите на ансамбъл „Пирин“. Това каза в интервю за  Радио „Фокус“ – Пирин  народният певец и син на Илия Аргиров – Димитър Аргиров. Той уточни, че баща му е родом от град Свети Врач, днес Сандански. Майка му е била народна певица от района, като е била много известна. „Пяла е по събори, имала е огромен песенен репертоар. Семейството на баща ми е било бедно, дори той ми е разказвал как сутрин е ходил да бере тютюн, заедно с братята си. Освен това семейството им е било доста голямо. Баща ми е имало още 3 братя и 1 сестра. Най-големият му брат бяга в Америка преди много години, поради което баща ми почти не си го спомняше. Сестра му и един от другите му братя починаха, а чичо ми Андрей скоро ще навърши 90 години. Сега той живее в Стара Загора и дори наскоро се виждахме. Той също е музикант, който се е занимавал с оперно пеене. Баща ми пък научава песните, които пее от майка си“, каза още Димитър Аргиров.  \r\nТой отбеляза, че по този начин още от дете, баща му започва да пее народни песни. „Професионалният му творчески път започва от Ансамбъла на строителните войски в София. Това се случва, когато той отива да стане войник. След уволнението си, баща ми остава да живее в София, където започва да участва в концерти, заедно с групи към концертна дирекция. В тази връзка той ми е разказвал, че е има щастието да пътува с много големи звезди, дори и оперни певци. Пътувал е с Мита Стойчева, Гюрга Пинджурова, Коста Колев и с още много от големите имена във фолклора. По-късно за един кратък период, той става солист на ансамбъл „Гоце Делчев“ в София“, заяви Аргиров. Той припомни, че през 1959 година Илия Аргиров става солист на ансамбъл „Пирин“, а Кирил Стефанов е този, който го кани в Благоевград. „Така в продължение на 35 години или до пенсионирането си, баща ми остава част от този ансамбъл“, добави Аргиров. \r\nЛивия НИНОВА", "date": "2019.04.04", "title": "Димитър Аргиров, народен певец: В продължение на 35 години Илия Аргиров е солист и една от емблемите на ансамбъл „Пирин“"}
{"url": "http://www.focus-news.net/news/2019/04/04/2642757/montana-chetirima-dushi-sa-zadarzhani-vav-vrazka-s-razsledvane-za-kontrabanda-na-gorivo-v-grad-lom.html", "text": "На 3 април  във връзка с разследване по досъдебно производство за контрабанда на гориво е проведена специализирана полицейска операция, при която са извършени претърсвания в 17 обекта на територията на град Лом – частни домове и автомобили, свързани с 6 лица, съобщиха от от  ОДМВР – Монтана . По случая за срок от 24 часа  са задържани 4 лица. При извършените процесуално-следствените действия от адрес в града, обитаван от 45-годишен мъж, са иззети мобилни телефона, документи, карта памет, ловна камера, устройства с антени, четири 30-литрови пластмасови туби с остатъчна миризма на дизелово гориво. В два лекотоварни автомобила, ползвани от мъжа, са намерени и иззети 107 пластмасови туби с различна вместимост, повечето празни и такива с дизелово гориво. От друг адрес в Лом, обитаван от 43-годишен мъж, са иззети пневматична пушка, мобилен апарат и радиостанция. В лек автомобил „Субару Легаци“, собственост на 35-годишен мъж, са открити 4 пластмасови туби с дизелово гориво, с вместимост 30 литра. В 2 имота в града, ползвани от 30-годишен местен жител, са иззети 20 туби, съдържащи общо 30 литра дизелово гориво, 3 незаконно притежавани пистолета и боеприпаси, компютърна техника и мобилни телефони, 4 туби с гориво за плавателни средства, радиостанция, 2 навигации, фалшива банкнота с номинал 100 лв. и дебитна карта. В ресторант-хотел в местност Бахчите, стопанисван от 30-годишния мъж, са иззети бутилки, съдържащи общо 114 литра етилов алкохол, както и 4 бидона с общо около 40 литра етилов алкохол, всичките без български акцизен бандерол. \r\nРабота по случая продължава под наблюдението на Окръжна прокуратура – Монтана.", "date": "2019.04.04", "title": "Монтана: Четирима души са задържани във връзка с разследване за контрабанда на гориво в град Лом"}
{"url": "http://www.focus-news.net/news/2019/04/04/2642754/korneliya-ninova-bsp-vnasyame-v-parlamenta-podpisi-s-iskane-za-otstranyavaneto-na-plamen-georgiev-i-negoviya-zamestnik-ot-kpkonpi.html", "text": "Внасяме в парламента подписи с искане за отстраняване на Пламен Георгиев и неговия заместник от КПКОНПИ. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Днес премиерът Борисов спаси от отговорност Пламен Георгиев, председателят на КПКОНПИ, като му остави вратичка за измъкване казвайки или да си подаде оставката, или да излезе в дълъг отпуск. Разбира се, Пламен Георгиев веднага се възползва от тази вратичка и излезе в отпуск, до приключване на проверката. От опит знаем, че тези проверки продължават месеци и години. Това е начин да се замете случаят, да са забрави от обществото и Пламен Георгиев да се върне на бял кон някой ден. Ние категорично не приемаме това решение. Преди дни поискахме оставката на Пламен Георгиев, както вече знаем, той не я подава. Затова днес събрахме ръководството на групата, разговаряхме с нашите депутати и внасяме подписи в парламента с искане за отстраняването на Пламен Георгиев като председател на КПКОНПИ. Внасяме подписи и с искане за отстраняване на заместника му, за когото също излязоха данни за имотни неуредици в декларациите“, заяви Нинова. Лидерът на БСП посочи, че днес се събират подписите от депутатите и утре ще бъдат внесени.  \r\nНинова посочи, че Пламен Георгиев е избран на поста от новата управляваща коалиция. „Ние бяхме против неговия избор. Нещо повече, ние бяхме против закона и начина, по който беше създадена комисията. Внесохме свой различен закон с абсолютно различна философия, той беше отхвърлен. Отстраняването на ръководството на КПКОНПИ, което искаме, няма да реши по същество проблема, защото няма как управляващите, които и да са те, да си избират тези, които ще ги проверяват. Резултатът е ясен – никога няма да има борба с корупцията по високите етажи на властта“, каза лидерът на БСП. \r\nДеница КИТАНОВА", "date": "2019.04.04", "title": "Корнелия Нинова, БСП: Внасяме в парламента подписи с искане за отстраняването на Пламен Георгиев и неговия заместник от КПКОНПИ"}
{"url": "http://www.focus-news.net/news/2019/04/04/2642756/rumen-petkov-abv-iskam-da-predupredya-borisov-che-aktsiite-na-prokuraturata-i-dans-v-druzhestvoto-kinteks-sa-na-pat-da-srinat-darzhavnata-firma.html", "text": "Искам да предупредя Борисов, че акциите на прокуратурата и ДАНС в дружеството „Кинтекс“ са на път да го сринат. Това каза председателят на АБВ Румен Петков по време на пресконференция на партията във връзка с провелата се миналата седмица акция на Специализирана прокуратура и ДАНС в дружеството „Кинтекс“, предаде репортер на  Агенция „Фокус“ . Той припомни, че през 2015 г. прокуратурата и ДАНС отново са влезли в „Кинтекс“. „Разбра цял свят, след това всичко приключи мирно и тихо“, допълни той. Петков обясни, че през 2017 г. отново коли на ДАНС и прокуратура са влезли в сградата и са иззела документи и компютри. „Миналата седмица отново по един изключително груб начин прокуратурата и ДАНС влязоха и иззеха документи и държа чрез вас да предупредя министър-председателя Борисов, че тези регулярни акции на прокуратурата и ДАНС са на път да сринат държавната фирма за търговия със специална продукция „Кинтекс“. Нейните партньори няма как да не си зададат въпроса, какво предполага на всеки 2 години да се влиза по един брутален начин в търговско предприятия да се вземат едни документи“, посочи той. Според него се тези действия се правят за демонстрации пред медиите. Президентът трябва да постави този въпрос при КНСН. Това е въпрос от национална сигурност“, посочи той. По думите му обаче и парламентът не се обръща внимание на този проблеми. По думите му действията на прокуратурата към дружеството \"гони\" неговите партньори. Той припомни разследването на служители от община Асеновград,  с което се е оронил имиджа на институцията, а след това обвиненията са отпаднали.  \r\nДаяна ДЮЛГЕРОВА", "date": "2019.04.04", "title": "Румен Петков, АБВ:  Искам да предупредя Борисов, че акциите на прокуратурата и ДАНС в дружеството \"Кинтекс\" са на път да сринат държавната фирма"}
{"url": "http://www.focus-news.net/news/2019/04/04/2642759/aktsenti-v-predavaneto-ekologichen-rezonans-na-radio-fokus.html", "text": "Отбелязваме седмицата на гората, празника на лесовъдската колегия и на всички, които обичат и се грижат за гората. 140 години от създаването на централна горска служба в България, 120 години от началото на Горския печат, както и 110 години от сдружаването на българските лесовъди. За забележителната история и за професията лесовъд ще разговаряме в предаването  „Екологичен резонанс“ на Радио „Фокус“  с ректора на Лесотехническия университет в София – проф. д.н. Иван Илиев. В предаването ще научите и кой беше отличен за „Лесовъд на годината“ за 2018 г. \r\nСъветът на Европейския парламент за защита на околната среда разшири списъка на забранените пластмасови продукти за еднократна употреба. Членове на борда за опазване на околната среда, обществено здраве и безопасност на храните участваха в разширяването на списъка. Нови цели за рециклиране и повече отговорност за производителите. Как ще се осъществи този преход? Отговорът на този и други въпроси ще потърсим от евродепутата Момчил Неков от Групата на Прогресивния алианс на социалистите и демократите в Европейския парламент. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13.00 до 14.00 часа, с водещ Йоланда Пелова.", "date": "2019.04.04", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/04/04/2642753/ivitsa-dachich-nyama-da-pozvolim-burya-v-kosovo-zapadat-da-kontrolira-deteto-koeto-satvori.html", "text": "Министърът на външните работи на Сърбия Ивица Дачич заяви, че Белград осъзнава опасността от нова операция „Буря“ (на хърватските ВС срещу Сръбска Крайна по време на войната в Югославия през 90-те – бел.прев.) и предупреди международната общност, че Сърбия няма да позволи такъв сценарий в Косово, пише електронното издание на  белградския ежедневник „Вечерне новости“ . \r\nМеждународната общност е задължена от резолюцията на Съвета за сигурност на Обединените нации да гарантира сигурността\", заяви Дачич преда РТС. \r\nПо неговите думи, ако международната общност не може да гарантира сигурността, тогава Сърбия ще бъде изправена пред „сериозен въпрос и голяма дилема, както по време на „Буря“ – как да реагира. \r\n„Ако Сърбия реагира, тя влиза в конфликт с КФОР, тогава пък излиза въпроса за регионалната стабилност“, заяви Дачич. Той подчерта, че Сърбия е гортова на договор. \r\n„Би било в интерес на всички нас да предотвратим възможни нови войни в Косово и Метохия, нападение на север, и да позволим на по-нататъшния напредък на Сърбия в европейската интеграция“, счита сръбският външен министър. Но, както заяви той, ако Прищина не иска договор, това няма да бъде по-добре за нея, тъй като „акциите й на борсата падат“. \r\nПо думите на Дачич, Прищина прави всичко, за да блокира сключването на споразумение, тъй като „то не е изцяло в нейна полза“. „Те не искат договор, защото смятат, че ще загубят вече постигнатото, а именно, че вече са обявили независимостта на Косово“. \r\nТой каза, че международната общност има задължението да „контролира детето, което е създала“ и че това е най-голямата забележка на Сърбия към Запада. Съветва гражданите да не ходят във Великобритания \r\nВ отговор на изявление на Министерството на външните работи на Обединеното кралство, с което то съветва британските граждани да не пътуват в Северно Косово, защото там има голяма политическа нестабилност и понастоящем има политически хаос, Ивица Дачич заяви: \r\n„Ако (гражданите) имат някакви други дестинации, препоръчвам те да не ходят там, за да не бъдат в опасност заради ежедневните демонстрации. Нарочно съм циничен, защото, когато терористите, главорезите и престъпниците в Прищина говорят, че в Северно Косово има престъпност, това е лъжа. Сигурно има, но не повече, отколкото в Прищина, като се започне от търговията с човешки органи и се стигне до военните престъпници, начина по който се финансира албанската мафия, която е най-голямата в същата тази Великобритания“. \r\nСпоред него от политическа страна е ясно защо от Лондон говорят точно за Северно Косово. \r\n„Прищина е наясно, че нещата не вървят в тяхна полза и че нещата отиват към сделка, а те не искат споразумение и го считат за загуба по отношение на това, което са постигнали, т.е. обявяване на независимост и следователно инвестират всичко, за да блокират сделката“,  обясни Дачич. \r\nПревод и редакция:", "date": "2019.04.04", "title": "Ивица Дачич: Няма да позволим „Буря“ в Косово, Западът да контролира детето, което сътвори"}
{"url": "http://www.focus-news.net/news/2019/04/04/2642761/kardzhali-globiha-s-200-lv-18-godishen-shofyor-zaradi-huliganski-deynosti-sreshtu-politsai.html", "text": "200 лв. глоба е наложеното административно наказание на 18-годишен водач на лек автомобил „Фолксваген“ за хулигански действия спрямо служители на РУ-Кърджали. Това съобщиха от  ОДМВР-Кърджали . Малко след 10.00 часа на 3 април на кръстовището между бул.„Христо Ботев“ и ул.„Стефан Стамболов“ в Кърджали от автомобила си младежът отправил обиди и неприлични жестове към полицаи, изпълняващи задължения по охрана на обществения ред. За хулиганската проява той е задържан за срок до 24 часа в полицейското управление. Наказанието е наложено с решение на Районния съд в Кърджали по Указа за борба с дребното хулиганство.", "date": "2019.04.04", "title": "Кърджали: Глобиха с 200 лв. 18-годишен шофьор заради хулигански дейности срещу полицаи"}
{"url": "http://www.focus-news.net/news/2019/04/04/2642762/plovdiv-48-godishna-zhena-e-postradala-sled-kato-e-bila-blasnata-ot-lek-avtomobil-na-peshehodna-pateka-v-asenovgrad.html", "text": "48-годишна жена е пострадала, след като е била блъсната от лек автомобил в Асеновград, съобщиха от  ОДМВР - Пловдив.  Около 12.30 часа вчера лек автомобил „Фолксваген“ преминал на червен сигнал на светофар на ул. „Ал. Стамболийски“ и ударил пресичащата на пешеходна пътека 48-годишна жена. След оказана медицинска помощ пострадалата е освободена за домашно лечение. Колата е била управлявана от жена на същата възраст, чиято алкохолна проба е отрицателна. По случая е взето административно отношение от служители на районното управление.", "date": "2019.04.04", "title": "Пловдив: 48-годишна жена е пострадала, след като е била блъсната от лек автомобил на пешеходна пътека в Асеновград"}
{"url": "http://www.focus-news.net/news/2019/04/04/2642758/korneliya-ninova-bsp-chovekat-koyto-predlozhi-plamen-georgiev-v-parlamenta-za-nagrada-dnes-stava-ministar-na-pravosadieto.html", "text": "Човекът, който предложи Пламен Георгиев в парламента, за награда днес става министър на правосъдието. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „На КСНС при президента ще предложа три-четири конкретни и различни мерки за истинска борба с корупцията по високите етажи на властта. Там ще разберем според реакцията на другите лидери на партии имат ли воля да се справим с този проблем или ще продължат да имитират такава борба с корупцията“, коментира още Нинова.  \r\nДеница КИТАНОВА", "date": "2019.04.04", "title": "Корнелия Нинова, БСП: Човекът, който предложи Пламен Георгиев в парламента, за награда днес става министър на правосъдието"}
{"url": "http://www.focus-news.net/news/2019/04/04/2642751/ministar-mladen-marinov-chrez-dnk-probi-ot-rodninite-shte-se-ustanovi-samolichnostta-na-zaginalite-pri-samoletnata-katastrofa-v-makedoniya.html", "text": "Чрез ДНК-проби от роднините ще се установи самоличността на загиналите при самолетната катастрофа в Македония. Това заяви във великотърновското село Балван министърът на вътрешните работи Младен Маринов, предаде репортер на  Радио „Фокус“ - Велико Търново . Той посочи, че телата са силно обгорели и трудни за идентифициране. Създадена е необходимата организация за вземане на проби за ДНК-анализ от роднини по права линия. „За да се търси бързина, ще се наложи близките да пътуват до Северна Македония, иначе самите процедури ще отнемат време. Трагедията е огромна и ние търсим по всевъзможен начин да облекчим близките и това да стане по-бързо. Държавата ще помогне по всякакъв начин да се намалят страданията на близките“, посочи Младен Маринов. „Когато се установи по категоричен начин самоличността на загиналите правителството на Северна Македония трябва да освободи телата, за да бъдат те докарани в България\", посочи министър Маринов.  \r\nНадежда КРЪСТЕВА", "date": "2019.04.04", "title": "Министър Младен Маринов: Чрез ДНК- проби от роднините ще се установи самоличността на загиналите при самолетната катастрофа в Македония"}
{"url": "http://www.focus-news.net/news/2019/04/04/2642766/varna-izpalnitelen-direktor-i-prokurist-na-firma-sa-predadeni-na-sad-za-izmama-na-ruski-grazhdani-za-blizo-600-000-leva.html", "text": "С обвинителен акт на Районната прокуратура във Варна на съд са предадени изпълнителният директор Иван Ч. и прокуристката на фирма за недвижими имоти в град Бяла Румяна Ч. Двамата подсъдими ще отговарят за измама в особено големи размери – 587 561 лева, представляваща особено тежък случай, извършена като продължавано деяние в периода от 12 юни 2008 г. до 3 декември 2009 г. и в съучастие. Това съобщиха от пресцентъра на  Апелативната прокуратура във Варна . Престъплението се наказва с лишаване от свобода от 3 до 10 години, а ако двамата, които са и семейство, бъдат признати за виновни от съда, той може да постанови конфискация до една втора от имуществото им.  \r\nЦелта на престъплението била имотна облага за всеки от тях и за акционерното дружество с предмет на дейност недвижими имоти, управление и строителство. Така Иван и Румяна Ч. успели да извършат 6 измамливи деяния с руски граждани през непродължително време и при една и съща обстановка и еднородност на вината, на които продали ваканционни имоти с тежести върху тях. В инкриминирания период софийска фирма възложила строителството на три ваканционни сгради върху незастроени поземлени имоти в град Бяла, собственост на дружеството. По време на строителството възложителят спрял плащанията към строителя, което породило конфликт. При решаването на спорните въпроси между двете фирми било прието изграденият имот да бъде прехвърлен на възложителя с прилежащия парцел, а завършените на груб строеж две сгради – на фирмата на Иван Ч. и Румяна Ч. За да довърши имотите с цел продажба, фирмата на двамата подсъдими теглила няколко ипотечни кредита. Към бъдещите ваканционни апартаменти интерес проявили руски граждани, а ваканционните имоти дори били представени на изложение в Москва. Руските граждани заявили желание за покупка на имотите по нотариален ред, тъй като това им служело при получаването на виза за България. Първоначално били сключени предварителни договори с купувачите за продажба и строителство на бъдещите имоти, като в тях изрично било посочено, че фирмата ще им прехвърли имотите с нотариални актове и без тежести. Иван и Румяна Ч. обаче не изпълнили договореното, а сумите, платени от руските граждани, присвоили. Парите за ваканционните имоти постъпвали по сметките на дружеството, или били давани на ръка на подсъдимите или на упълномощени от тях лица. И Иван, и Румяна действали по сделките като представляващи фирмата, като имали право да се разпореждат с дружественото имущество. Всеки от тях притежавал по 100 000 поименни акции, а двамата съставлявали и Общото събрание на акционерното дружество. След придобиване на апартаментите с нотариален акт всеки от пострадалите  получил покана от частен съдебен изпълнител за доброволно изпълнение, тъй като били осъдени като ипотекарни длъжници. Едва тогава собствениците установили, че са придобили имоти с ипотека в полза на банка по теглените от фирмата кредити. В един от случаите подсъдимите Ч. въобще не прехвърлили собствеността върху два апартамента на рускиня, а парите й присвоили. Назначената по досъдебното производство съдебно-счетоводна експертиза показала, че общата сума, с която са ощетени руските граждани при шестте  измами, е близо 600 000 лева. Парите не са възстановени и до момента от двамата подсъдими.  \r\nПредстои делото срещу двамата акционери да бъде насрочено за разглеждане във Варненския районен съд.", "date": "2019.04.04", "title": "Варна: Изпълнителен директор и прокурист на фирма са предадени на съд за измама на руски граждани за близо 600 000 лева"}
{"url": "http://www.focus-news.net/news/2019/04/04/2642764/kardzhali-pozhar-unishtozhi-pokrivnata-konstruktsiya-na-kashta-v-perperek.html", "text": "Пожар унищожи покривната конструкция на къща в кърджалийското село Перперек. Това съобщиха от  ОДМВР-Кърджали  Къщата се е запалила във вторник около 1 часа след полунощ. След подадения сигнал на място е изпратен екип на кърджалийската пожарна служба, който потушил огъня. Изгорели са 40 кв. м покривна конструкция, компютърна техника, хладилник, печка, мебели. Причината за пожара е в процес на изясняване.  \r\nПрез изминалото денонощие огнеборците са се отзовали на сигнали за запалени сухи треви до гробището в село Хаджийско и запалени отпадъци в кв.„Възрожденци“. Причината и за двете произшествия е небрежност.", "date": "2019.04.04", "title": "Кърджали: Пожар унищожи покривната конструкция на къща в Перперек"}
{"url": "http://www.focus-news.net/news/2019/04/04/2642767/pp-gerb-grazhdanski-dialog-za-obrazovanie-shte-se-provede-v-plovdiv-na-5-april.html", "text": "Граждански диалог на тема образование ще се проведе в Пловдив на 5 април 2019 г. (петък). Това съобщиха от пресцентъра на  ПП ГЕРБ . В дискусията ще участват министърът на образованието и науката Красимир Вълчев, председателят на парламентарната Комисия по образование и наука Милена Дамянова, евродепутатът от ЕНП/ГЕРБ д-р Андрей Ковачев, народни представители, кметове, общински съветници. \r\nСрещата ще започне в 17.30 часа в зала „Пловдив“ на Гранд хотел „Пловдив“ /ул. „Златю Бояджиев“ 2/.  \r\nФорумът е част от платформата за граждански диалози „Европа в нашия дом“ и  е отворен за граждани, представители на институции и организации.", "date": "2019.04.04", "title": "ПП ГЕРБ: Граждански диалог за образование ще се проведе в Пловдив на 5 април"}
{"url": "http://www.focus-news.net/news/2019/04/04/2642765/elena-yoncheva-bsptsvetanov-plyus-oznachava-li-che-toy-podgotvya-mashtabni-manipulatsii-na-izborniya-protses.html", "text": "„Цветанов плюс“ означава ли, че той подготвя мащабни манипулации на изборния процес. Това каза говорителят на ПГ на „БСП за България“ и водач на листата на левицата Елена Йончева по време на пресконференция, предаде репортер на  Агенция „Фокус“  „Пред Европа, пред ЕС правителството на Борисов има вече свое официално лице на корупцията. Влиятелният немски ежедневник „Щутгартер цайтунг“  излезе със статия със заглавие „Корупцията в България“ и със снимка на г-н Цветан Цветанов. В статията пише: „Цветан Цветанов е най-известният търсач на изгодни сделки в България, който изглежда неизмъчван от угризения на съвестта“. В статията се говори за лобисткия закон, който ГЕРБ гласува“, допълни Йончева. Тя припомни казаното от Цветанов, че ще бъде „Цветанов плюс“. „Цветанов вече се превръща в „Цветанов плюс“. Ние бихме искали да попитаме какво означава „Цветанов плюс“, дали означава, че той подготвя мащабни манипулации на изборния процес“, допълни Йончева.  \r\nДеница КИТАНОВА", "date": "2019.04.04", "title": "Елена Йончева, БСП:„Цветанов плюс“ означава ли, че той подготвя мащабни манипулации на изборния процес"}
{"url": "http://www.focus-news.net/news/2019/04/04/2642769/plovdiv-filip-kirkorov-predstavya-novoto-si-shou-new-project-yar-vtoroe-ya-v-zala-kolodruma-na-10-yuni.html", "text": "Филип Киркоров представя новото си шоу „New Project „Я+R“ второе Я” в зала „Колодрума“ в Пловдив, съобщиха от  Общината . Мега спектакълът ще гостува в Пловдив на 10 юни 2019 г., понеделник, от 20.00 часа в Многофункционална спортна зала „Колодрум“. Идеята за втория спектакъл започва от желанието за подобряване на предишното шоу „Я“, създадено от творческия двигател на Цирк Дю Солей – Франко Драгоне.  \r\n„Я” бе високотехнологична програма, в която участваха 80 артисти, подбрани от цяла Русия посредством многобройни кастинги. Мащабната продукция и тогава, и сега е дело на легендарния Франко Драгоне, известен не само с режисура на спектаклите на Цирк Дю Солей, но и с бляскавото шоу на Селин Дион „A New Day”. Филип Киркоров без съмнение е най-успешният артист в руската история, който поставя все по-висока летва с всяка следваща продукция. „След реализацията на всички замислени идеи обаче се получава едно абсолютно ново шоу, което надскочи и най-смелите фантазии на зрителите във всеки един аспект“, разказва Филип Киркоров. Тонове на техническо оборудване, асансьори, товарен лифт, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3-часовия концерт, пристигат в България за шоуто. В новата си програма звездата от български произход кани зрителите на пътешествие в своите най-съкровени мечти, мисли и чувства. Сюжетът на миналата шоу-програма на Филип Киркоров се фокусираше върху дарът, който малкият Филип получи от Бог с думите: „Хората го търсят цял живот, а аз ти го подарявам”. Така зрителите успяха да проследят цялостното развитие на творческата кариера на артиста от първите стъпки към самия Олимп.  \r\nВ новата програма певецът е съпроводен от образите на „Муза” и „Ангел” – спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип. Концертът ще включва както най-обичаните хитове на артиста, така и най-новите песни, „счупили” рекордите на руските радио класации, като „Цвет настроения синий” , „Ибица”и др. Зрителите могат да очакват и много музикални изненади като преработената песен на Алла Пугачова „Уважаемый автор“ (1987 г.). Певецът преосмисли и промени куплетите, оставяйки обичания припев в оригиналния му вид. Билети на цени от 40 до 120 лв. се продават в Билетен център пред Община Пловдив, в Туристическия информационен център на пл. „Римски стадион“ и онлайн.", "date": "2019.04.04", "title": "Пловдив: Филип Киркоров представя новото си шоу „New Project „Я+R“ второе Я” в зала  „Колодрума“ на 10 юни"}
{"url": "http://www.focus-news.net/news/2019/04/04/2642771/evrodeputatat-emil-radev-gerbenp-novi-pravila-za-obsht-format-lichni-karti-shte-ulesnyat-zasichaneto-na-falshivi-dokumenti-v-es.html", "text": "Чрез въвеждането на общ формат и правила за валидност, допълнителни мерки за сигурност и пръстови отпечатъци фалшифицирането на  европейските лични карти ще бъде много по-трудно. Новите правила, приети от Европейския съюз, същевременно ще улеснят  редовните граждани, тъй като личните карти ще могат да се използват за преминаване на електронните изходи по летищата. Това заяви българският евродепутат от ГЕРБ/ЕНП Емил Радев по време на дебатите в пленарната зала на Европейския парламент относно сигурността на личните карти в ЕС, съобщиха от пресцентъра на  ПП ГЕРБ . \r\nПо данни на Европейската комисия в момента в Евросъюза съществуват над 86 различни вида лични карти, 181 различни вида документи, удостоверяващи правото на престой, а над 17 милиона европейски граждани живеят в държава-член, различна от родната им страна. Според Радев фрагментарния подход по отношение на това как трябва да изглеждат личните карти в ЕС и какви данни да съдържат поставя под съмнение тяхната сигурност. „В контекста на миграционната криза и терористичните заплахи случаите на намиране на фалшиви и фалшифицирани европейски документи за самоличност се увеличиха, затова постигнатото споразумение е изключително важно“, категоричен бе българският евродепутат. \r\nСъгласно новите правила личните карти ще имат единен формат, този на кредитна карта, ще съдържат машинночетима зона и ще съблюдават минималните стандарти за сигурност на Международната организация за гражданско въздухоплаване. Те ще съдържат също портретно изображение и два пръстови отпечатъка на картодържателя, които ще се съхраняват в цифров формат на безконтактен чип. Върху личните карти, в очертания на знамето на ЕС, ще се посочва кодът на издалата ги държава членка. \r\nМинималният срок на валидност ще бъде пет години, а максималният – десет. Държавите членки могат да издават лични карти с по-дълъг срок на валидност на лица на възраст 70 и повече години. Ако се издават лични карти на малолетни лица, те може да бъдат валидни за срок, по-кратък от пет години. \r\nНовите правила ще влязат в сила две години след приемането им, което означава, че дотогава всички издавани нови документи трябва да отговарят на новите критерии. По принцип съществуващите лични карти, които не отговарят на изискванията, ще станат невалидни десет години след датата на прилагане на новите правила или при изтичането на срока им на валидност, в зависимост от това кое от двете настъпи по-рано. Личните карти, издадени на граждани на възраст 70 или повече години, остават валидни до изтичането им, при условие че отговарят на стандартите за сигурност и имат машинночетима зона. Най-малко защитените карти, които не отговарят на минималните стандарти за сигурност или нямат машинночетима зона, ще изгубят валидността си в рамките на пет години. \r\nНовите правила се отнасят само до сигурността и информацията, която ще бъде съхранявана върху личните карти. Те не предлагат правно основание за създаването на нови бази данни на национално равнище или на равнище ЕС.", "date": "2019.04.04", "title": "Евродепутатът Емил Радев, ГЕРБ/ЕНП: Нови правила за общ формат лични карти ще улеснят засичането на фалшиви документи в ЕС"}
{"url": "http://www.focus-news.net/news/2019/04/04/2642772/sport-totnam-pobedi-kristal-palas-s-20-v-parvi-mach-na-noviya-si-stadion.html", "text": "Тотнъм победи Кристъл Палас с 2:0 в първия мач на новия си ултрамодерен стадион, струващ почти един милиард паунда. \r\nКореецът Хюн-Мин Сон вкара историческия първи гол на \"Тотнъм Хотспър Стейдиъм\", а по трибуните имаше близо 60 хиляди зрители, капацитетът е 62 062 седящи места. Втория гол отбеляза Кристиан Ериксен. \r\nСлед победата Тотнъм събра 64 точки и си върна третото място, изпреварвайки Арсенал и Челси с по 63. Кристъл Палас продължава да е на 13-ата позиция с 36 точки.", "date": "2019.04.04", "title": "Спорт: Тотнъм победи Кристъл Палас с 2:0 в първи мач на новия си стадион"}
{"url": "http://www.focus-news.net/news/2019/04/04/2642770/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщиха за  Радио „Фокус“ – Бургас  от граничния пункт. Към момента няма образувани колони от автомобили и преминаването на моторни превозни средства се осъществява без забавяне. \r\nДеница ДИМИТРОВА", "date": "2019.04.04", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/04/04/2642776/vanya-grozdanova-mkbppmn-petrich-sluchaite-po-koito-rabotim-sa-ot-razlichen-harakter.html", "text": "Случаите, по които работи Местната комисия за борба с противообществените прояви на малолетни и непълнолетни (МКБППМН) в Петрич, са от различен характер. Това каза за  Радио „Фокус“-Пирин  Ваня Грозданова, секретар на комисията. Тя уточни, че най-вече преобладават кражбите. По думите й рядко имат случаи, свързани с управляване на моторни превозни средства без необходимите документи, а също така са имали и 1-2 случая с употреба на наркотични вещества, по-конкретно канабис. Ваня Грозданова отбеляза, че за момента нямат увеличение в броя на случаите, по които работят през годината, а горе-долу нивото е едно и също. Тя обясни, че има един период в рамките на 5-6 години, в който преписките им вървят горе-долу с един и същ брой прояви – 40-45 на година. Секретарят посочи, че за момента не са се сблъсквали с тежки случаи на противообществени прояви. \r\nНатали СТЕФАНОВА", "date": "2019.04.04", "title": "Ваня Грозданова, МКБППМН-Петрич: Случаите, по които работим, са от различен характер"}
{"url": "http://www.focus-news.net/news/2019/04/04/2642775/evrodeputatat-momchil-nekov-prietata-v-ep-obshta-selskostopanska-politika-shte-vloshi-sastoyanieto-na-zemedelieto-v-balgariya.html", "text": "Приетата в ЕП обща селскостопанска политика ще влоши състоянието на земеделието в България. Това коментира Момчил Неков, член на Комисията по земеделие в Европейския парламент във връзка с гласувания тази седмица доклад по ОСП, съобщиха от  пресофиса на евродепутата . Ключови аспекти за България, като например изравнявания на субсидиите за всички фермери в ЕС в рамките на периода 2021-2027, бяха отхвърлени. Това означава, че и след 20 години членство, родните фермери ще бъдат в неизгодна позиция спрямо колеги в другите държави членки“, заяви българският евродепутат . \r\n„Таванът от 60 000 евро с прогресивно намаляване до 100 000 евро, който предложиха от Еврокомисията, беше по-добър за страни като България, в която има голяма концентрация на земя и субсидии. За съжаление, той също беше завишен с възможност за изключване от изчислението му на част от заплатите и на схемите за млади земеделски производители и еко-схемите. По същество, това означава, че вместо да има по-справедлив подход към малките и средни земеделски производители, има реален риск да се повтори ефектът в сегашния програмен период.“, допълни още той. \r\nВсички предложения за конкретна финансова помощ за България, както и за всички останали държави членки по различните финансови пера са занулени в приетото предложение. Това означава, че има реална опасност да се отвори Кутията на Пандора и всъщност субсидиите за земеделието да бъдат дори още по-занижени, имайки предвид новите ангажименти на ЕС в сферата на отбраната, миграцията и т.н. \r\nДобра новина е, че опрашването като услуга за първи път намира място в стратегическия документ на ЕС за Общата селскостопанска политика. Тъй-като ЕК все още не е готова с необходимите начини на измерване, обаче и то е под въпрос. \r\nКомисията по земеделие прие своя доклад с 27 гласа „за“, 17 „против“ и 1 „въздържал се“. Той обаче няма да може да бъде гласуван в пленарна зала в рамките на този мандат, което означава, че в рамките на следващия мандат, може да бъде ревизиран и прегласуван преди да се започнат междуинституционалните преговори по бъдещата Обща селскостопанска политика.", "date": "2019.04.04", "title": "Евродепутатът Момчил Неков: Приетата в ЕП обща селскостопанска политика ще влоши състоянието на земеделието в България"}
{"url": "http://www.focus-news.net/news/2019/04/04/2642773/korneliya-ninova-bsp-segashnoto-rakovodstvo-na-kpkonpi-nyama-kapatsiteta-da-se-spravi-s-koruptsiyata-po-visokite-etazhi-na-vlastta.html", "text": "Сегашното ръководство на КПКОНПИ няма капацитета да се справи с корупцията по високите етажи на властта. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Те лично са оплетени в такива предполагаеми корупционни схеми. Не искам да издаваме присъди. Проблемът освен в хората е заложен в самата система, в закона. Който и да назначиш, щом го назначават управляващите, той няма да има нито желанието, нито силата, нито смелостта да ги разследва обективно и да им търси отговорност“, заяви Нинова. По думите ѝ е създаден законът. „Създадоха си извънреден орган с такъв закон, който да ги обслужва и да им покрива далаверите. Затова истинската промяна ще дойде със съществени други промени, които ще предложа на КСНС при президента“, допълни тя. \r\nДеница КИТАНОВА", "date": "2019.04.04", "title": "Корнелия Нинова, БСП: Сегашното ръководство на КПКОНПИ няма капацитета да се справи с корупцията по високите етажи на властта"}
{"url": "http://www.focus-news.net/news/2019/04/04/2642774/pp-abv-shte-podade-signal-v-kevr-i-v-evropeyskata-agentsiya-za-kooperatsiya-na-energiynite-regulatori-za-priklyuchilata-protsedura-na-bulgargaz-za-diversifikatsiya-na-dostavkite-na-priroden-gaz.html", "text": "В началото на следващата седмица ПП АБВ ще сигнализира КЕВР и европейската Агенция за кооперация на енергийните регулатори (ACER) за приключилата процедура на „Булгаргаз“ за диверсификация на доставките на природен газ. Това съобщи зам.-председателят на АБВ Любомира Ганчева, предаде репортер на Агенция „Фокус“ . Тя отбеляза, че след приключването на обновлението на „Булгаргаз“ за търсене на нов доставчик на природен газ, опасенията на АБВ относно процедурата се потвърждават. Ганчева посочи, че сигналът до институциите ще бъде пуснат с цел да се направи проверка. „Имаме страшно много опасения, че тази процедура, не само по начина, по който беше проведена и беше избран доставчикът,  е порочна, тя просто създава една порочна практика“, изтъкна тя. „След като ни диверсифицират през Турция, доставяйки ни руска газ, като плащаме ние оскъпяването. Сега при поредната оферта на „Булгаргаз“ постигнахме диверсификация и от Гърция, да получаваме същата руска газ,“ посочи тя, като обясни, че по този начин не можем да се хвалим, че имаме диверсификация на доставките на природен газ. Според нея в процедурата на „Булгаргаз“ трябва да  се избира най-добрата цена на пазарен принцип, но обявлението на дружеството не е било такова. „Ние ще внесем сигнал следващата седмица, защото е много важно да се направи проверка дали се спазват принципите на конкурентните условия при предлагане и търсене на доставчици на природен газ“, заяви тя, като обясни, че това не е сигнал, който може да дискредитира България, а напротив ще повиши увереността, че българските институциите си вършат работата. \r\nДаяна ДЮЛГЕРОВА", "date": "2019.04.04", "title": "ПП АБВ ще подаде сигнал в КЕВР и в европейската Агенция за кооперация на енергийните регулатори за приключилата процедура на „Булгаргаз“ за диверсификация на доставките на природен газ"}
{"url": "http://www.focus-news.net/news/2019/04/04/2642778/chez-razpredelenie-balgariya-startira-konkurs-za-hudozhestveni-proekti-na-tema-elektricheskite-stalbove-dom-na-divite-ptitsi.html", "text": "ЧЕЗ Разпределение България и Българско дружество за защита на птиците /БДЗП/ стартират художествен конкурс на тема „Електрическите стълбове – дом на дивите птици“. Инициативата е насочена към художници и street art артисти, които биха искали да преобразят електроразпределителните табла по централни градски улици в Западна България. Това съобщиха от пресцентъра на  ЧЕЗ . \r\nСрокът за подаване на художествените проекти е от 5 април до 30 април 2019 г. на имейл адрес communications@cez.bg. Всеки артист с одобрен проект ще получи възможност  да претвори своята идея в по-голям мащаб – върху разпределително табло в един от градовете – Перник, Пирдоп, Враца и Благоевград.  ЧЕЗ Разпределение ще поеме разходите за материали, необходими за изрисуване на съоръженията. \r\nПовече за темата на конкурса и правилата за участие може да бъде намерена на сайта на проекта    \r\nВсички разпределителни касети, върху които ще се реализира инициативата, ще бъдат проверени, за да се потвърди изрядното им техническо състояние, а участниците ще преминат през инструктаж за работа върху тях. Непълнолетните участници трябва да притежават съответното разрешение от своите настойници за рисуване върху съоръженията на дружеството. \r\nЦелта на настоящата инициатива е да популяризира проекта „Живот за птиците“,  който включва теренни проучвания, създаване на прототип за безопасни за птиците стълбове, осигуряване на възможности за безопасно гнездене, монтиране на защитни и маркиращи съоръжения и други дейности за опазване на живота на птиците, уязвими при досега с електроразпределителната мрежа.", "date": "2019.04.04", "title": "ЧЕЗ Разпределение България стартира конкурс за художествени проекти на тема „Електрическите стълбове – дом на дивите птици“"}
{"url": "http://www.focus-news.net/news/2019/04/04/2642777/burgas-vrashtat-edin-ot-simvolite-na-grada-chasovnika-na-obichaynoto-mu-myasto-s-nov-mehanizam-i-restavriran-korpus.html", "text": "Пристигна поръчаният от Чехия нов механизъм за Часовника – един от символите на Бургас, под който поколения наред млади и стари си правят срещи. Това съобщиха от пресцентъра на  Община Бургас . Комплектът включва още нови стрелки, циферблат и осветление. Заедно с реставрирания си стар корпус Часовника ще застане на обичайното си място до Общината. Монтажът му ще започне в 14.00 часа. Междувременно Община Бургас стартира благоустрояване на пространството около Часовника. С новото архитектурно решение ще бъдат подменени настилките и ще се внесат допълнителни художествени елементи. Старите маринистични пластики, с които всички сме свикнали, ще останат по местата си.", "date": "2019.04.04", "title": "Бургас: Връщат един от символите на града - Часовника, на обичайното му място с нов механизъм и реставриран корпус"}
{"url": "http://www.focus-news.net/news/2019/04/04/2642779/burgas-detsata-ot-dg-nadezhda-shte-igrayat-na-nova-eko-ploshtadka-iztsyalo-ot-darvo.html", "text": "Децата от ДГ „Надежда“ в к-с „Меден рудник“ в Бургас ще провеждат образователни занимания и ще играят на чисто нова еко площадка, изцяло направена от дърво. Това съобщиха от пресцентъра на  Община Бургас . С жизнерадостно тържество, посветено на пролетта, беше открита  площадката днес в присъствието на кмета Димитър  Николов, зам.-кмета по образование и култура Йорданка Ананиева, директора на Дирекция „Образование“ Веселина Таралова и директора на Инспектората по образование Виолета Илиева. \r\n„Комплименти за  инициативността и добре свършената работа, която кореспондира с новата политика на Общината за създаване на атрактивни външни пространства за занимания на открито, заложени в програмата „Четири годишни времена за здравето на нашите деца“, заяви по време на откриването кметът Николов. \r\nНовата площадка разполага с вълшебно влакче за игра и куклен театър, къщичка на приказките, сцена за занятия и сценични изяви и малко био стопанство за отглеждане на растения. Дори и подът на детското съоръжение е от естествен материал – дървен мулч. \r\n„Разчитаме на подкрепата на родителите да продължим с програмата ни на открито в четири сезона, както е в цяла Европа. Ползите за здравето и развитието на децата са безспорни“, каза още кметът по време на събитието.", "date": "2019.04.04", "title": "Бургас: Децата от ДГ „Надежда“ ще играят на нова еко площадка, изцяло от дърво"}
{"url": "http://www.focus-news.net/news/2019/04/04/2642780/rumen-petkov-abv-ne-se-smushtavam-ot-tova-che-pri-poseshtenieto-na-papa-frantsisk-u-nas-nyama-da-ima-obshto-bogosluzhenie-s-patriarh-neofit.html", "text": "Не се смущавам от това, че при посещението на папа Франциск у нас няма да има общо богослужение с патриарх Неофит. Това каза председателят на ПП АБВ Румен Петков относно посещението на папа Франциск у нас и решението на Българската православна църква да няма общо богослужение между него и българския патриарх, предаде репортер на  Агенция „Фокус“ . „Аз не знам защо всички трябва да се ангажираме по църковни въпроси. Да оставим тези неща на Българската православна църква. За нас Светият отец е патриарх Неофит. Аз лично се смущавам не от това, че няма да служат двамата заедно, а от това, че ние обявяваме, че за нас Светият отец е папата“, изтъкна той. „Тази цялата процедура се договаря месеци наред и колкото по-малко се опитваме да се правим на църковни лица, толкова по-голям мир и за католици, и за православни в България“, допълни Петков.   \r\nДаяна ДЮЛГЕРОВА", "date": "2019.04.04", "title": "Румен Петков, АБВ: Не се смущавам от това, че при посещението на папа Франциск у нас няма да има общо богослужение с патриарх Неофит"}
{"url": "http://www.focus-news.net/news/2019/04/04/2642782/sofiyska-voda-vremenno-shte-prekasne-vodosnabdyavaneto-v-chast-ot-kv-dragalevtsi-na-5-april.html", "text": "„Софийска вода” временно ще прекъсне водоснабдяването в част от кв. „Драгалевци“ на 5 април. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Акад. Петър Динеков“ кв. „Драгалевци“ се налага спиране на водоподаването от 09.00  до 21.00 часа на клиентите на „Софийска вода”, живеещи в района на: \r\nпо ул. „Акад. Петър Динеков“ от №7 до №14  \r\nпо ул. „Къпина“ от ул. „Акад. Петър Динеков“ до ул. „Къпина“ №20 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Къпина“ ъгъла с ул. „Акад. Петър Динеков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - . \r\n„Софийска вода” АД предварително се извинява на своите клиенти за причинените временни неудобства!", "date": "2019.04.04", "title": "„Софийска вода” временно ще прекъсне водоснабдяването в част от кв. „Драгалевци“ на 5 април"}
{"url": "http://www.focus-news.net/news/2019/04/04/2642763/krum-zarkov-bsp-premierat-borisov-dade-zadacha-na-danail-kirilov-da-vklyuchi-obshtinskite-savetnitsi-v-antikoruptsionniya-zakon-a-toy-e-tozi-koyto-gi-izvadi.html", "text": "Премиерът Борисов даде задача на Данаил Кирилов да включи общинските съветници в Антикорупционния закон, а той е този, който ги извади. Това каза заместник-председателят на ПГ на „БСП за България“ Крум Зарков по време на пресконференция, предаде репортер на  Агенция „Фокус“ . „В последните две години г-н Кирилов демонстрира всички лоши практики в законодателство, които човек може да си представи: погазване на правилника, на всички правила за обществено обсъждане, налагане на мнение, неспособност да чуе какъвто и да е различен аргумент дори и от експерти и всичко това комбинирано с почти нечовешка целеустременост да изпълнява всяка прищявка на своите политически опекуни. Тази целеустременост го вкарваше непрекъснато в бутафорни ситуации, в които един ден убедено твърдеше едно, а на следващия още по-убедено защитаваше обратната ситуация. Днес премиерът го номинира като му дава задача да направи така, че общинските съветници да бъдат в обхвата на Антикорупционния закон. Именно г-н Кирилов е вносителят на предложенията, с които тези общински съветници се изваждат от този обхват. Той го направи на два пъти – веднъж миналата година, когато удължиха срока за приложение на закона по отношение на общинските съветници и веднъж сега само преди месеци“, заяви още Зарков.   \r\nДеница КИТАНОВА", "date": "2019.04.04", "title": "Крум Зарков, БСП: Премиерът Борисов даде задача на Данаил Кирилов да включи общинските съветници в Антикорупционния закон, а той е този, който ги извади"}
{"url": "http://www.focus-news.net/news/2019/04/04/2642768/korneliya-ninova-bsp-vnasyaneto-na-podpiskata-za-otstranyavane-na-predsedatelya-na-kpkonpi-i-negoviya-zamestnik-ne-oznachava-che-se-vrashtame-v-parlamenta.html", "text": "Внасянето на подписката за отстраняване на председателя на КПКОНПИ и неговия заместник не означава, че се връщаме в парламента. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . На въпрос дали внасянето на подписката означава връщане на БСП в парламент, Нинова отговори: „Не, не означава това. Неслучайно посочих – мнозинството, което избра Пламен Георгиев: ГЕРБ, ДПС, „Обединени патриоти“ и „Воля“. Да си носят отговорността за този избор. И когато беше избран, ние бяхме против с аргументи. Не бяхме чути. Сигурни сме, че и този път да влезем, няма да бъдем чути. Този, който го е предложил и гласувал, да си понесе политическата отговорност и да си вземат решението дали искат да го отстранят“, допълни Нинова. По думите ѝ 44-тият парламент и това мнозинство са изчерпани. „Изчерпано е заради безпринципната търговия, която правят с една единствена цел – опазване на кворума, т.е. задържане на властта, в която участват всички там. Не за правене на политики, не за правене на реформи. Кворумът да се спаси, за да останат на власт“, заяви Нинова. По думите ѝ парламентът е изчерпан и морално, защото се приемат лобистки закони. „Ние сме различни, не искаме да участваме в това статукво, затова и многократно сме казвали, че решението на този изчерпан парламент политически и морално е предсрочни избори“, допълни лидерът на БСП. \r\nДеница КИТАНОВА", "date": "2019.04.04", "title": "Корнелия Нинова, БСП: Внасянето на подписката за отстраняване на председателя на КПКОНПИ и неговия заместник не означава, че се връщаме в парламента"}
{"url": "http://www.focus-news.net/news/2019/04/04/2642784/hristiyan-hristov-direktor-pri-poseshteniyata-v-op-tsentar-za-zashtita-na-prirodata-i-zhivotnite-poleznoto-vinagi-mozhe-da-se-kombinira-s-priyatnoto.html", "text": "При посещенията в ОП „Център за защита на природата и животните“ полезното винаги може да се комбинира с приятното. Това каза в предаването  „Добрич - Блян вихрен, понесен над степ ековита...“  на  Радио „Фокус“  Християн Христов, директор на Общинското предприятие „Център за защита на природата и животните“ (ОП ЦЗПЖ) в Добрич. За тази година е предвидено да бъдат поправени оградата на пространството, обитавано от бизоните, както и настилката на мястото, където живеят нечифтокопитните. В зоопарка има изграден водопад в зоната на двете езерца при мечките. В началото той е функционирал, но сега – не. Надеждите са водопадът да заработи отново, но преди това трябва да бъде извършена обемна строително-монтажна работа, тъй като към момента нивото на помпата е по-високо от нивото на самите езера. Това ще бъде поправено, за да бъде по-красиво и по-приятно както за посетителите, така и за самите обитатели на пространството – кафявите мечки. Възстановява се една услуга в зоопарка, която е съществувала преди - разходка с еко кола. По думите на директора атракцията е интересна и много подходяща: „На майките им харесва да разхождат децата си по този начин, за децата също е интересно. Имаме го като инвентар, изисква малко повече като поддръжка, затова сме вдигнали цената на тази услуга, за да има възвръщаемост“, посочи Християн Христов и допълни, че има изискване тези еко коли да се пазят от посетителите на зоопарка. Трябва да се дърпат леко от възрастните придружители на децата, тъй като настилката в центъра е чакълеста. Необходимо е колите да се използват внимателно и не е желателно родители да се качват в тях, заедно с децата. „Просто трябва да се внимава и абсолютно спокойно да се разхождат децата с тях“, каза Християн Христов. Той съобщи, че в процес на развитие е идеята да бъдат привличани както индивидуално, така и групово посетители от населени места извън Добрич. Желанието на общинското предприятие е да работи и с „Албена автотранс“. За момента такова сътрудничество се реализира с няколко училища от Варна. Подобни посещения ще се осъществяват в деня четвъртък и през летните месеци. Директорът на общинското предприятие не отхвърля идеята за партньорство с малките художници от ателиетата в Общинския младежки център „Захари Стоянов“, които биха могли да изработят флаери, като по този начин популяризират мястото и неговите дейности. Освен това в Центъра за защита на природата и животните съществува голяма стена, която би могла да бъде предоставена за творчество на малките художници. Неотдавна в зоопарка в Добрич се проведе Празник на магаретата. Той е оставил много положително усещане в ръководителя на центъра: „Страхотно се получи, емоцията беше много позитивна, дойдоха неочаквано много хора. Ние го пробвахме като за първи път, но моята идея и мисъл, както и на добруджанци, е подобно събитие да се случва веднъж в месеца. Като говорим за безплатния вторник, който сме махнали, моята идея е, че пак има възможност и варианти хората да влизат безплатно в центъра. Ако всеки дойде с работните дрехи, чукове и триони. Разбира се, че ще ги пуснем безплатно и може винаги да се комбинира полезно с приятно“. Тази неделя – 7 април, когато е началото на общинската кампания „Бъди здрав!“, гости и граждани на Добрич са поканени на Олимпийски ден в зоопарка с вход свободен. Посетителите ще се забавляват с аниматорите от „Джуниър Турс“ и ще се насладят на природата и пролетното настроение сред животните. От 11.00 до 13.00 часа ще се проведат различни игри, фейспейнт, предвидени са много забавления за малки и големи. \r\nЖулиета НИКОЛОВА", "date": "2019.04.04", "title": "Християн Христов, директор: При посещенията в ОП „Център за защита на природата и животните“ полезното винаги може да се комбинира с приятното"}
{"url": "http://www.focus-news.net/news/2019/04/04/2642781/gerb-grazhdanski-dialog-na-tema-obrazovanie-shte-se-provede-v-s-skutare-na-5-april.html", "text": "Граждански диалог на тема образование ще се проведе на 5 април (петък), от 15.00 часа, в читалище „Светлина“ в село Скутаре, община Марица, област Пловдив. Това съобщиха от пресцентъра на  ПП ГЕРБ . Събитието е част от платформата „Европа в нашия дом“. Участие във форума ще вземат министърът на образованието Красимир Вълчев и председателят на парламентарната Комисия по образованието и науката Милена Дамянова. Във фокуса на обсъжданията ще бъдат националните и местните приоритети в образователната сфера, европейската солидарност и ключовите проекти за подобряване образователната инфраструктура на областно ниво.", "date": "2019.04.04", "title": "ГЕРБ: Граждански диалог на тема образование ще се проведе в с. Скутаре на 5 април"}
{"url": "http://www.focus-news.net/news/2019/04/04/2642783/44-tona-kontrabandno-dizelovo-gorivo-sa-izzeti-pri-aktsii-v-koprivshtitsa-i-kostenets.html", "text": "4.4 тона контрабандно дизелово гориво са иззети вчера при акции на територията на ОДМВР-София. Това съобщиха от  ОДМВР- София . Акцизната стока е открита при специализирани полицейски операции за противодействие на контрабандата с горива, проведени през вчерашния ден на територията на Копривщица и Костенец. Около 17.10 часа, на входа на Копривщица, служители на РУ- Пирдоп извършили проверка на товарен автомобил „Мерцедес Спринтер“, управляван от жител на с. Владая. В товарния отсек на микробуса е установен пластмасов контейнер с вместимост 2000 литра, пълен до горе с дизелово гориво. На съда били монтирани електрическа помпа и гумен маркуч с пистолетен накрайник за източване на течността. Случаят веднага е докладван в Агенция „Митници“. Бусът и горивото са иззети от митническите власти с протокол.  \r\nВ същото време идентична акция била проведена от служители на сектор „Противодействие на икономическата престъпност“ в ОДМВР- София и колегите им от РУ- Костенец. В хода й, от частен имот в гр. Костенец, са установени 2400 литра дизелово гориво без налични документи за произход, съхранявано в множество пластмасови съдове с различна вместимост. Горивото е иззето от служители на Агенция „Митници“ с протокол.", "date": "2019.04.04", "title": "4.4 тона контрабандно дизелово гориво са иззети при акции в Копривщица и Костенец"}
{"url": "http://www.focus-news.net/news/2019/04/04/2642786/kyustendil-priemat-se-dokumenti-za-uchastie-v-saveta-na-detsata-v-grada.html", "text": "Приемат се документи за участие в Съвета на децата в Кюстендил. Това съобщиха за Радио „Фокус” – Кюстендил от  Община Кюстендил . Самият съвет е консултативен орган към председателя на Държавната агенция за закрила на детето и работи в изпълнение на основните принципи на Конвенцията на ООН за правата на детето и Закона за закрила на детето. Целта му е да насърчава детското участие в процесите на изработване на политики за децата и вземане на решения. Той включва представители на младите хора от всяка административна област и на децата от уязвимите групи и им дава възможност да обменят знания, умения и ценности, да взаимодействат с държавни и неправителствени организации на национално и регионално ниво.  \r\nЖелаещите да кандидатстват трябва да бъдат на възраст до 18 години. Срокът за подаване на документите 24 май. Комисия, назначена от кмета на Община Кюстендил Петър Паунов, ще разгледа постъпилите кандидатури, ще извърши подбор на членове на Съвета съгласно посочените в процедурата критерии и ще изготви предложение. Одобрените предложения ще бъдат представени пред областния управител на Кюстендил. \r\nВенцеслав ИЛЧЕВ", "date": "2019.04.04", "title": "Кюстендил: Приемат се документи за участие в Съвета на децата в града"}
{"url": "http://www.focus-news.net/news/2019/04/04/2642792/burgas-lechebnite-zavedeniya-shte-se-vklyuchat-s-pregledi-i-konsultatsii-na-svoi-spetsialisti-v-izlozhenie-zona-zdrave-na-6-ti-i-7-mi-april.html", "text": "Лечебните заведения в Бургас ще се включат с прегледи и консултации на свои специалисти в изложение \"Зона Здраве\", което ще се проведе този уикенд - 6 и 7 април в МОЛ \"Бургас Плаза\". Това съобщиха от пресцентъра на  община Бургас . Входът за посетители е свободен. Изложението се провежда за четвърта година и отново ще предложи прегледи, изследвания и консултации с лекари, както и алтернативна и природна медицина. В изложението ще участват и спортни школи и клубове, субсидирани от Община Бургас. Тази година акцент е поставен върху превенцията на онкологичните заболявания. Специален гост на форума е фондация \"Една от 8\", която подкрепя жените в борбата им с рака. Можете да помогнете на дейността й, ако дарите перука за нейната кауза. \r\nОтново мащабно участие ще има от КОЦ-Бургас. Специалисти ще извършват на място безплатни ехографски изследвания по следния график: 06.04.2019 г. \r\n11:00-12:00 - Ехография и консултация от специалист- онкохирург - Д-р Ангелов \r\n12:00-13:00 - Ехография и консултация от специалист- хирург - Д-р Проданов \r\n13:00-14:00 - Ехография и консултация от специалист- онкохирург - Д-р Хрусанов \r\n14:00-15:00 - Ехография и консултация от специалист- хирург- Д-р Киселков \r\n15:00-16:00 - Ехография и консултация от специалист-хирург - д-р Петров 07.04.2019 г. \r\n11:00-13:00 - Ехография и консултация от специалист-гинеколог-Д-р Миринчев \r\nКонсултации ще бъдат извършвани от специалистите на Общинското здравеопазване от Белодробна болница, ДКЦ-ІІ и МЦ-ІІ. В рамките на изложението са предвидени също: кръводарителска акция, изследване за хепатит С, измерване на кръвна захар и кръвно налягане и др.", "date": "2019.04.04", "title": "Бургас: Лечебните заведения ще се включат с прегледи и консултации на свои специалисти в изложение \"Зона Здраве\" на 6-ти и 7-ми април"}
{"url": "http://www.focus-news.net/news/2019/04/04/2642793/pregled-na-mezhdunarodnite-novini-do-13-chasa-agentsiya-fokus.html", "text": "Европейският парламент одобри в четвъртък закон, който да позволява безвизови посещения на британците дори след Брекзит без сделка, въпреки яростния спор за статута на Гибралтар, предава  AFP . \r\nЗаконът означава, че британските посетители, които правят пътувания за по-малко от 90 дни в Шенгенската зона, няма да се нуждаят от виза, дори ако Великобритания излезе от Съюза без да има сключена сделка. \r\n*** В четвъртък ЕС осъди решението за лишаване на лидера на венецуелската опозиця Хуан Гуайдо от имунитет срещу съдебно преследване, наричайки го \"сериозно нарушение\" на Конституцията, което подкопава шансовете за мирно решение на кризата в страната, предава  AFP . \r\n„ЕС отхвърля решението, взето от непризнатата Национална конституционна асамблея да отнеме депутатския имунитет на Хуан Гуайдо“, заяви началникът на дипломацията на ЕС Федерика Могерини. \r\n*** Генералният секретар на НАТО Йенс Столтенберг направи обръщение на съвместно заседание на Конгреса на САЩ в сряда, веднага след срещата си с американския президент Доналд Тръмп, предава  англоезичната редакция на руската медия „Спутник“ . \r\nКакто отбелязва изданието, Столтенберг изтъкна важността на Алианса за запазването на мира в периода след Втората световна война и посочи, че „и от двете страни на Атлантическия океан се задават въпроси относно заздравяването на партньорството в НАТО“, като в тази връзка призова членките да увеличат разходите си за отбрана. \r\n„В един идеален свят, нямаше да има нужда да харчим никакви пари за отбрана, но не живеем в такъв свят“, обясни той. „Хитлер не можеше да бъде спрян с мирни протести. Сталин не можеше да бъде спрян с думи. „Ислямска държава“ не можеше да бъде победена с диалог“. \r\n„Запазването на световния мир стана един от стълбовете на Организацията на обединените нации, основана четири години преди НАТО от членовете на Съюзническите сили. Проектът \"Декларация на ООН\", който обявява световния мир като основен принцип на ерата след Втората световна война, бе подписан още през 1942 г. от 26 държави, докато учредителните предложения на организацията бяха разработени от представители на Китай, Съветския съюз, Обединеното кралство и Съединените щати в Дъмбъртън Оукс през август-октомври 1944 г.“, пише „Спутник“. \r\nВ своето изказване началникът на НАТО добави, че \"има различия\" по отношение на търговията, енергетиката, политиката за изменението на климата, иранското ядрено споразумение и споделянето на тежестта между съюзниците в НАТО - въпроси, повдигнати по-рано от Тръмп по време на срещата в Белия дом. \r\nВ своето встъпително слово за срещата Столтенберг каза още, че НАТО трябва да бъде подготвен за свят без Договора за междинните ядрени сили между САЩ и Русия и призова руснаците да се откажат от разработването на нови видове ракети. Администрацията на Тръмп през февруари започна шестмесечния процес, в който Съединените щати официално да се оттеглят от договора, което бе подкрепено от НАТО, твърдейки, че Русия е в нарушение на договора. Русия нееднократно отрича твърденията, като посочва, че те са необосновани, като същевременно се оплака, че американските отбранителни системи в Европа са оборудвани с ракети-носители, способни да изстрелват крилати ракети на разстояние, забранено от Договора за ликвидация на ракетите със среден и малък обсег (ДРСМО). \r\nСрещата на НАТО съвпада със 70-годишнината от основаването на съюза. Организацията на Северноатлантическия договор, междуправителствен военен блок, е създадена през 1949 г. от 12 страни. \r\n***  Лидерът на Лейбъристката партия Джереми Корбин заяви, че британският премиер Тереза Мей не се е придвижила достатъчно в първия кръг на кризисните преговори, целящи да разрешат ситуацията около излизането на Великобритания от Европейския съюз, предава  Reuters . \r\nВеликобритания трябваше да излезе от Съюза миналия петък, но близо три години, след като британците решиха на референдум да се разделят с Брюксел, все още не е ясно как и дори дали разводът ще се състои. \r\nСлед като договорената между нея и Брюксел сделка за Брекзит бе отхвърлена три пъти от британския парламент, Тереза Мей се обърна за помощ към лидера на Работническата партия, с когото ще се опитат да постигнат взаимноизгодно споразумение. \r\n„Нямаше такава промяна, каквато очаквах“, каза Корбин. „Срещата бе полезна, но не успяхме да решим нищо“. \r\nПопитан дали Мей е приела предложението Великобритания да остане в минтически съюз с ЕС след Брекзит, той отговори: „Обсъдихме всичко това“. \r\nКорбин е подложен на натиск от някои фракции в Лейбъристката партия да не се съгласява на сделка за Брекзит, ако тя няма да може да бъде потвърдена на нов референдум, на който да може да се гласува и за оставане в Съюза. Самият той обаче твърди, че подобен вот трябва да бъде проведен само при изключителни обстоятелства. \r\n„Казах: ‚Вижте, политиката на нашата партия е да преследваме обществено гласуване за предотвратяване на Брекзит без сделка или излизане с лоша сделка‘“, заяви лидерът на Работническата партия. „Но по този въпрос не успяхме да постигнем споразумение“. \r\nОт кабинета на Тереза Мей пък обявиха, че срещата, продължила час и 40 минути, е била „конструктивна, като двете страни показаха гъвкавост и ангажираност да се сложи край на несигурността около Брекзит“. \r\nПреговорите продължават в четвъртък. \r\n*** Вицепрезидентът на САЩ Майк Пенс в сряда вечерта предупреди Турция да не купува системи С-400, с което продължи натиска над партньора в НАТО да изостави закупуването на руски системи за противовъздушна отбрана, които Вашингтон счита за заплаха за американската военна техника, пише  електронното издание на вестник Kathimerini . \r\n„Турция трябва да избере. Иска ли да остане ключов партньор на най-успешния военен съюз в историята, или иска да постави на карта сигурността на това партньорство, като вземе подобно безразсъдно решение, което подкопава нашия алианс?“ – заяви Пенс по време на мероприятие по повод 70-годишнината на НАТО в столицата на САЩ. \r\nПредупреждението на Пенс идва в момент, когато Вашингтон и Анкара продължават да са дълбоко разделени за това, дали Турция трябва да купува системи за ПВО от Русия, което САЩ вярват, че ще компрометира сигурността на техния изтребител от пето поколение F-35. \r\nАнкара обаче отговори светкавично. Вицепрезидентът на Турция Фуат Октай веднага написа в „Туитър“: „САЩ трябва да изберат. Искат ли да останат съюзник на Турция или ще продължат да рискуват нашето приятелство, съюзявайки се с терористи, за да подкопаят отбраната на съюзник в НАТО срещу неговите врагове?“ \r\nВашингтон многократно предупреди, че осъществяването на сделката за С-400 може да доведе до санкции на САЩ срещу Турция и изключването й от програмата за F-35. През тази седмица американците спряха доставката на оборудване, свързано със самолетите от пето поколение, за Турция. \r\n„Също така ние дадохме ясно да се разбере, че няма да стоим със скръстени ръце, докато съюзниците ни от НАТО купуват оръжия от нашите противници, които заплашват кохезията на нашия съюз“, заяви Пенс. \r\nПо-рано в сряда министърът на външните работи на Турция Мевлют Чавушоглу обясни, че Анкара е предложила на Вашингтон да формират работна група, която да гарантира, че руските зенитно-ракетни комплекси С-400 не представляват заплаха за техниката на САЩ или НАТО. \r\n„Тя няма да бъде интегрирана в системата на НАТО ... затова предлагаме Съединените щати да създадат техническа работна група, която да гарантира, че тази система няма да представлява заплаха нито за F-35, нито за системите на НАТО“, заяви той по време на посещението си в САЩ. \r\n*** Кандидатът за президент на Украйна от партия „Слуга народа“ Владимир Зеленски смята, че ако стане държавен глава ще може да излезе победител от конфликта в Донбас, като за постигането на успеха той е готов да използва всички достъпни способи, предава  ТАСС . \r\n„Невъзможно е войната да бъде спряна“, отговори той на журналист от „Радио Свобода“. „На войната или губиш, или печелиш. Ние можем да победим. Чрез дипломация, икономически ръст и реално укрепване на армията“. \r\nПри това той характеризира събитията в Донбас, които започнаха през пролетта на 2014 година, като „от нас откъснаха територия“. „Но това е временно“, уверен е кандидатът за президент. \r\nТАСС припомня, че след държавния преврат в Украйна през 2014 година, новите власти на страната не получиха подкрепа от всички жители на страната – Донбас се обяви срещу курса към прекъсване на отношенията с Русия. Първи за намеренията си да започне кампания против жителите на Източна Украйна на 7 април 2014 година заяви тогавашният изпълняващ длъжността президент на страната Александър Турчинов. За смазване на протеста в региона бе отправена армията. Започналите през април сблъсъци между армията и формированията на украинските националисти срещу опълчението на Донбас прераснаха в пълномащабни бойни действия към лятото на същата година, като в тях се използваше тежка бронетехника и авиация. \r\n*** Във вторник (сряда) Чикаго стана най-големият американски град, който си избра черна жена за кмет, която на всичкото отгоре е и открит гей (лесбийка), която сега ще трябва да се справи със сериозните проблеми на икономическото неравенство и огромния брой убийства с огнестрелно оръжие, предава  AFP . \r\nЛори Лайтфут, 56-годишен бивш федерален прокурор и практикуващ адвокат, която никога преди не е била на изборана длъжност, спечели състезанието за градоначалник на града в Средния Запад с внушителна победа. \r\nТя победи Тони Преквинкъл, политик от кариерата, който също е чернокож, с голяма разлика от 74 срещу 26%, като броенето на бюлетините почти е завършило. \r\n„Ние бяхме изправени срещу мощни интереси“, каза Лайтфут след победата, с жена си и дъщеря си до себе си. \r\n„Днес направихте повече от историята, създадохте движение за промяна“, каза тя на ликуващата тълпа. \r\nЛайтфут ще стане първият открит гей – кмет на Чикаго, както и първата черна жена на поста. От 1837 година насам за градоначалници са избирани само един чернокож и една жена. \r\n*** Камарата на лордовете ще започне дебатите си дали да одобри взетото в сряда решение от Камарата на общините за отлагане на Брекзит след 13:30 часа в четвъртък, съобщава  Reuters . \r\nКакто пише британската агенция, целта е да се обсъди приетия законопроект, който трябва да бъде одобрен от Лордовете, за да стане закон.  \r\nБританския парламент в сряда одобри предложението, което принуждава премиера Тереза Мей да поиска от Брюксел отлагане на излизането на Великобритания от Европейския съюз без сделка със само един глас. \r\n***  НАТО отбелязва 70-ата годишнина от основаването си, без да знае дали ще стигне до 75, пише  американската агенция Bloomberg . \r\n„Изискванията на Доналд Тръмп към съюзниците на Организацията на Северноатлантическия договор да поемат и да изпълняват задълженията си за отбранителни разходи рискуват да навредят на морала. Но по-широките съмнения на президента на САЩ за стойността на алианса са далеч по-разяждащи за бъдещото сближаване на НАТО“, коментира медията. \r\nДруг проблем, според Bloomberg, е Турция, която се присъедини към НАТО през 1952 година и тогава изпрати подкрепления на САЩ и Великобритания в Корейската война, превръщайки се в стратегическа опора срещу Съветския съюз по време на Студената война. Но дори ветерани с редица медали от този конфликт сега поставят под въпрос това, дали САЩ продължава да е съюзник на Турция и хвърлят сянка върху бъдещето на НАТО. \r\n„Междувременно правителството на президента Реджеп Тайип Ердоган очаква доставката на най-съвременна система за противоракетна отбрана С-400 от Русия, отхвърляйки исканията на САЩ да купи американската система „Пейтриът“, пренебрегвайки причината, поради която Алианса бе основан през 1949 г .: колективна сигурност срещу Съветска Русия. \r\n„Всичко това трябва да означава, че има какво да се обсъжда, когато външните министри от 29-те членове на НАТО се срещнат във Вашингтон тази седмица. А тези, които ще бъдат приети от държавния секретар Майкъл Помпео, може да са щастливи да се измъкнат невредими“, заключва Bloomberg. \r\n***  На 2 април в италианския парламент бе прието единодушно изменение на законопроекта за насилието срещу жени, с което бяха определени сроковете за лишаване от свобода до шест години за нежеланото споделяне на компрометиращи еротични снимки или видео, известни като „порно за отмъщение“, пише  базираното в Брюксел издание New Europe . \r\nПредложението беше представено от опозиционната партия Forza Italia на бившия премиер Силвио Берлускони и е част от законопроект за реформа, който има за цел да осигури по-голяма защита на жертвите на насилие и тормоз. \r\nГласуването беше единодушно, след като получи подкрепа както от лявоцентристката опозиционна Демократическа партия, така и от управляващата коалиция, съставена от дясната \"Лега\" или „Лигата, партията на вицепремиера Матео Салвини и лявото Движение \"Пет звезди\" на Луиджи ди Майо, който също е заместник министър-председател и до миналата седмица беше против предложението. \r\n***  Срещу самопровъзгласилия се за временен президент на Венецуела лидер на опозицията Хуан Гуайдо започва наказателен процес, заяви по местна телевизия ръководителят на комисията по въпросите на правата на Националното учредително събрание на страната Хулио Гарсия Серпа, предава  РИА Новости . \r\nПо неговите думи, с процеса ще се заемат Върховният съд и Главният прокурор. \r\nВъв вторник Националното учредително събрание утвърди предложение за започване на съдебен процес против Гуайдо. В сряда председателя на парламента Диосдадо Кабельо поясни, че това означава отнемане на депутатския му имунитет. \r\n„Правосъдието взима решения на основата на съответстващи доказателство. Той ще има право на защита“, подчерта Гарсия Серпа. \r\n***  Австрийският канцлер Себастиян Курц заяви, че всяко възможно решение на косовския въпрос трябва да има подкрепата на великите сили, особено на постоянните членки на Съвета за сигурност на ООН, предава  скопското електронно издание „МКД“ . \r\nПолитикът подчерта, че гражданите на Сърбия трябва да са наясно, че без видим напредък в отношенията между Белград и Прищина, страната им не може да стане членка на Европейския съюз. \r\n„В наш интерес е да бъдем в близки партньорски отношения със САЩ, когато става дума за Западните Балкани и ние трябва да имаме тяхната подкрепа в насърчаването на напредъка за постигане на решение по този важен въпрос“, заяви Курц в интервю пред списание „Корд“. \r\n„Имаме добри отношения и с Белград, и с Прищина и се опитваме да поддържаме процеса на диалога, колкото може повече“, заяви австрийският канцлер. \r\nКурц подчерта, че винаги е смятал, че мястото на Сърбия е в Европейския съюз, както и това на останалите страни от Западните Балкани и добави, че всичко случващо се на полуострова, влияе и на Австрия. \r\nНа въпрос дали присъединяването на страните от региона към ЕС е временно премахнато от дневния ред на Брюксел, предвид текущите събития в Съюза, Курц отговори: \r\n„Какво би могли да ви доведе до подобно заключение? Напротив, тъй като по време на българското и австрийското председателство в ЕС през 2018 година процеса на разширяване бе поставен начело на дневния ред“, категоричен бе той. \r\n***  Унгария не подкрепя взимането на решения за външната политика на Европейския съюз с квалифицирано мнозинство, категоричен е председателят на унгарската парламентарна комисия за външна политика Золт Немет, предава  електронното издание Hungary Today . \r\nСлед среща на парламентарните комисии по външна политика на страните-членки на Съюза, Немет заяви, че Брюксел трябва да следва „по-силна, по-ясна и по-смела външна политика“, но без да нарушава суверенитета на държавите-членки, или да сее нови противоречия между тях. \r\nВъншната политика на ЕС не трябва да бъде обременена от спорни въпроси, като приемането на „Закона за квотите“, каза той, наричайки компромисно-базираните решения за външна политика голяма сила на Европейския съюз. \r\nЕдно силно ръководство ще бъде в състояние да представлява и прилага тези компромисни решения ефективно на международната арена, посочи политикът. \r\nЕС напоследък „се обърна навътре” и не успя да се съсредоточи върху разширяването на блока, заяви още Немет. Изявлението на председателя на Европейската комисия Жан-Клод Юнкер, че не може да се очаква разширяване по време на неговото петгодишно пребиваване, „имаше негативно послание“, каза той. \r\nПозицията, че ЕС трябва да се реформира цялостно, преди още държави да се присъединят към блока, е \"опасна\", тъй като не взима предвид възможността от избухване на конфликти в Западните Балкани, предупреди представителят на Будапеща. \r\nПроцесът на разширяване може да добави стойност и да върви ръка за ръка с реформите, оцени Немет. \r\n***  Кандидатът за президент на Украйна Владимир Зеленски получава 30,24% на първия тур на изборите, а действащия държавен глава получава подкрепата на 15,95% от избирателите, показват предварителните официални данни на Централната избирателна комисия (ЦИК) на страната след обработката на всички протоколи, предава  ТАСС . \r\nОкончателните официални данни трябва да бъдат обявени до 10 април. \r\nНа 31 март в Украйна се състоя първият тур на изборите за президент. След Зеленски и Порошенко, които ще се състезават във втория тур, се класира лидерът на партия „Баткивщина“ Юлия Тимошенко с 13,4% от гласовете и кандидатът от „Опозиционна платформа – За живот“ Юрий Бойко с 11,67%. Петицата затваря председателят на партия „Гражданска позиция“ Анатоли Гриценко с 6,91%. \r\nСпоред данните на ЦИК, избирателната активност е била 63,52%. \r\n***  Вицепрезидентът на САЩ Майк Пенс разкритикува остро Германия на срещата по повод 70-ата годишнина от основаването на НАТО, като заяви, че нивото на разходите за отбрана и сътрудничеството с Русия за „Северен поток 2“ са „просто недопустими“, предава  AFP . \r\n„Германия трябва да направи много повече. Не можем да обезпечаваме отбраната на Запада, ако нашите съюзници стават все по зависими от Русия“, заяви Пенс на двудневната среща на Алианса във Вашингтон. \r\n„Просто е неприемливо най-голямата икономика в Европа да продължава да игнорира заплахата от руската агресия и да неглижира собствената си и нашата обща отбрана“, обясни вицепрезидентът на САЩ.", "date": "2019.04.04", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/04/2642790/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.04", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/04/2642789/ep-brekzit-bezvizov-dostap-za-grazhdanite-na-es-i-na-obedinenoto-kralstvo.html", "text": "•\tГражданите на Обединеното кралство трябва да бъдат освободени от визови изисквания при кратък престой в ЕС, след излизането на страната от ЕС  \r\n•\tТрябва да се гарантира реципрочност за гражданите на ЕС  \r\n•\tПрилагане на безвизовия режим след Брекзит  \r\nГражданите на Обединеното кралство ще могат да влизат в ЕС без визи за кратки периоди, след излизане на страната им от ЕС, при условие че гражданите на ЕС се възползват от същите условия, когато пътуват до Обединеното кралство, съобщава  пресслужбата на Европейския парламент . \r\nЕвродепутатите подкрепиха в четвъртък с 502 гласа \"за\", 81 гласа \"против\" и 29 гласа \"въздържал се“ проекта на резолюция относно освобождаването на гражданите на Обединеното кралство от визови изисквания при влизане в ЕС за кратък престой, след като страната им се оттегли от ЕС.  \r\n„Запазването на безвизовото пътуване между ЕС и Обединеното кралство е ключова част от подготовката за последствията след Брекзит. На Острова живеят 3,7 млн. европейски граждани, в това число и около 280 000 българи, чиито права трябва да бъдат гарантирани“, каза докладчикът Сергей Станишев (С&Д, България).  \r\nЗаконодателството ще влезе в сила от деня след оттеглянето на Обединеното кралство от Европейския съюз. След тази дата, гражданите на Обединеното кралство с британско гражданство няма да се нуждаят от виза за престой в ЕС до 90 дни в рамките на 180-дневен период.  \r\nОбединеното кралство ще бъде включено в списъка на повече от 60 страни и територии, чиито граждани не се нуждаят от виза, за да влязат в ЕС с цел бизнес, туризъм или за посещение на роднини или приятели. Освобождаването от изискване за визи не се отнася за правото на работа в ЕС.  \r\nОтмяната на визовия режим при реципрочност  \r\nЕС ще отмени визовия режим за граждани на Обединеното кралство едностранно, но на основа на реципрочност, при условие че гражданите на ЕС също се ползват от безвизов достъп при кратки бизнес или туристически пътувания до Обединеното кралство, когато Обединеното кралство се оттегли от ЕС.  \r\nВ случай че Обединеното кралство въведе изискване за притежаване на виза за гражданите на поне една държава членка, „следва да бъде приложен механизмът за реципрочност, предвиден в законодателството на ЕС“, гласи текстът. Това може да доведе до повторно въвеждане на визови изисквания за гражданите на Обединеното кралство.  \r\n„Докладът ми беше поверен в кризисна ситуация - имаше реална заплаха от блокиране на законодателството. Радвам се, че след последен решаващ кръг на преговори, успяхме да постигнем съгласие и да избегнем хаоса, който щеше да настъпи не само за европейските и британските граждани, но и за цели сектори от икономиките на ЕС и Обединеното кралство“ добави Сергей Станишев (С&Д, България).  \r\nСледващи стъпки  \r\nСлед одобрението в пленарната зала, проектозаконът следва да бъде формално гласуван от Съвета на министрите. Законодателството трябва да бъде публикувано в Официален вестник на ЕС преди 12 април, за подготовка за Брекзит без сделка на тази дата.  \r\nПремахването на визите ще се прилага във всички държави членки на ЕС (с изключение на Ирландия, която има собствена визова политика) и в асоциираните към Шенген страни (Исландия, Лихтенщайн, Норвегия и Швейцария). Ирландия и Обединеното кралство имат специфично двустранно споразумение, което предвижда безвизово пътуване между двете страни.", "date": "2019.04.04", "title": "ЕП: Брекзит: Безвизов достъп за гражданите на ЕС и на Обединеното кралство"}
{"url": "http://www.focus-news.net/news/2019/04/04/2642788/afp-ep-odobri-premahvaneto-na-vizite-za-britantsi-dori-v-sluchay-na-brezkit-bez-sdelka.html", "text": "Европейският парламент одобри в четвъртък закон, който да позволява безвизови посещения на британците дори след Брекзит без сделка, въпреки яростния спор за статута на Гибралтар, предава  AFP . \r\nЗаконът означава, че британските посетители, които правят пътувания за по-малко от 90 дни в Шенгенската зона, няма да се нуждаят от виза, дори ако Великобритания излезе от Съюза без да има сключена сделка. \r\nПревод и редакция:", "date": "2019.04.04", "title": "AFP: ЕП одобри премахването на визите за британци, дори в случай на Брезкит без сделка"}
{"url": "http://www.focus-news.net/news/2019/04/04/2642794/prezidentat-rumen-radev-germaniya-za-nas-e-strategicheski-partnyor-nadezhden-sayuznik-i-dalgogodishen-priyatel.html", "text": "Германия за нас е стратегически партньор, надежден съюзник и дългогодишен приятел. Това каза президентът Румен Радев по време на пресконференция след среща на четири очи с немския президент Франк-Валтер Щайнмайер, предаде репортер на  Агенция „Фокус“  . „За мен е чест и удоволствие да приветствам в България д-р Щайнмайер, близък приятел с личен принос за развитието на нашите отношения. Както преди малко лично благодарих на президента, със съществен принос за разрешаване на случая в Либия с нашите медицински сестри. С Германия ни свързват дълбоки връзки между двата народа винаги е имало близост, независимо от предизвикателствата на различните епохи. Тази година ние отбелязваме 140 години от установяването на дипломатически отношения между България и Германия“, каза още Радев. По думите му  посещението на президента Щайнмайер има изключително голямо значение за развитие отношенията между двете страни. Той отчете, че това не е само защото показва значението на активния диалог на високо политическо ниво, не само защото потвърждава общите цели и споделени ценности, но защото това посещение идва във важен момент за нашата страна, в който България ясно очертава своите приоритети за пълноценна политическа, икономическа и социална интеграция в Европа. „Това е усилие, което е невъзможно без правова държава, без демократични институции и ефективна пазарна икономика, в което усилие Германия ни подкрепя неотменно от началото на демократичните промени. С президента Щайнмайер направихме преглед на нашите двустранни отношения, които имат все по-динамичен и ползотворен характер. Констатирахме, че Германия е най-големият икономически търговски партньор на България. За миналата година стокообменът надхвърля 8 млрд. евро. Това е една чувствителна цифра за нашата страна. Този стокообмен непрекъснато расте през годините. Ние вярваме, че тази тенденция ще се запази. Още по-важното е, че не става въпрос само за търговски отношения. Става въпрос за значими немски инвестиции и силно немско бизнес присъствие в България, за успешно икономическо сътрудничество и за успешни съвместни производства, които повишават нашата конкурентоспособност“, поясни държавният глава. Той обърна внимание на приноса на на Германия за развитие на дуалното обучение в България. „Също така обсъдихме и важността на сътрудничеството ни в редица важни области, като реформите в правосъдната система, във вътрешната сигурност, в държавната администрация, сътрудничеството ни в опазването на външните граници на ЕС. Особен акцент има и отличните ни отношения в областта на образованието, науката, културата и туризма“, допълни още президентът Румен Радев.  \r\nДеница КИТАНОВА", "date": "2019.04.04", "title": "Президентът Румен Радев: Германия за нас е стратегически партньор, надежден съюзник и дългогодишен приятел"}
{"url": "http://www.focus-news.net/news/2019/04/04/2642787/darzhavniyat-glava-rumen-radev-spodelih-s-germanskiya-prezident-che-paketat-mobilnost-e-nasochen-sreshtu-printsipite-na-es.html", "text": "Споделих с германския президент, че пакетът „Мобилност“ е насочен срещу принципите на ЕС. Това каза президентът Румен Радев по време на пресконференция в Гербова зала след среща на четири очи с немския президент Франк-Валтер Щайнмайер, предаде репортер на  Агенция „Фокус“ . „Споделих и че този пакет според нашите разбирания е насочен срещу принципите на ЕС, срещу единния пазар и четирите свободи в ЕС. Също така обсъдихме и големите инфраструктурни, енергийни проекти, колко е важно диверсификацията на маршрутите и източниците за газ и че реализацията на тези проекти има пряко значение за сигурността и конкурентоспособността на Европа. Разбира се и занапред ще продължим да разчитаме на подкрепата на Германия за нашето членство в Шенген, в еврозоната, в Организацията за икономическо сътрудничество и развитие. Най-ценното в нашите връзки това са всъщност отношенията и контактите между хората“, допълни Радев. По думите му има над 300 хил. български граждани, които живеят, учат и работят в Германия. „Нараства броят на германците, които живеят и работят в България“, каза той и уточни, че това е живият мост между двете страни.  \r\nДеница КИТАНОВА", "date": "2019.04.04", "title": "Държавният глава Румен Радев: Споделих с германския президент, че пакетът „Мобилност“ е насочен срещу принципите на ЕС"}
{"url": "http://www.focus-news.net/news/2019/04/04/2642798/sofiya-46-godishen-vodach-e-zadarzhan-v-ru-slivnitsa-za-upravlenie-na-avtomobil-bez-shofyorska-knizhka.html", "text": "На 3-ти април около 13.40 часа с. Братушково, автопатрул на РУ- Сливница извършил проверка на лек автомобил „Рено Клио“, управляван от жител на с. Алдомировци. Това съобщиха от пресцентъра на  МВР .  От извършената справка униформените установили, че 46- годишният водач управлява без СУМПС, при условие, че през последната година вече е наказван по административен ред за същото деяние. Нарушителят е задържан с полицейска мярка за срок до 24 часа. Срещу него е започнато бързо производство за извършено престъпление по чл. 343В, ал.2 от НК.", "date": "2019.04.04", "title": "София: 46-годишен водач е задържан в РУ-Сливница за управление на автомобил без шофьорска книжка"}
{"url": "http://www.focus-news.net/news/2019/04/04/2642797/obyaven-e-konkurs-za-42-voynishki-dlazhnosti-v-68-ma-brigada-spetsialni-sili.html", "text": "Със заповед на министъра на отбраната в 68-ма бригада „Специални сили” е разкрита процедура за 42 войнишки длъжности за приемане на военна служба на завършили граждански, средни или висши училища в страната и чужбина. Вакантните длъжности са във военни формирования в гарнизон Пловдив. Търсят се радиотелеграфисти, сапьори, санитари, шофьори и други. До 18 юни 2019 г. кандидатите могат да подадат заявление до командира на 68-ма бригада „Специални сили” чрез структурите на Централно военно окръжие (ЦВО). Това съобщиха от пресцентъра на Министерство на отбраната. \r\nКонкурсът ще се проведе на 25 и 26 юли 2019 г. Включва изпит по физическа подготовка, изпит-тест за обща култура (100 въпроса) и събеседване с кандидата. Изпитът по физическа подготовка цели да тества качества като сила и издръжливост и включва лицеви опори, коремни преси, бягане совалка 10х10 м и крос 1000 м, по нормативи. Балът за класиране на кандидатите се формира от точките на изпита по физическа подготовка и теста за обща култура, оценката от дипломата, като се добавят точки, ако кандидатът има висше образование, ако е бил на военна служба, ако притежава военноотчетна специалност, ако владее английски език и т.н.  \r\nУсловията, на които трябва да отговарят кандидатите за войници в 68-ма бригада, необходимите документи, списък на вакантните длъжности и нормативите за физическа подготовка са посочени в обявата за конкурса, публикувана на 2 април 2019 година в интернет страницата на Министерството на отбраната, рубрика „Документи“ – секция „Обяви и конкурси“. Освен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.", "date": "2019.04.04", "title": "Обявен е конкурс за 42 войнишки длъжности в 68-ма бригада „Специални сили“"}
{"url": "http://www.focus-news.net/news/2019/04/04/2642799/veliko-tarnovo-unikalniyat-kontsert-na-8-royala-shte-gostuva-prez-noemvri-v-grada.html", "text": "Концерт без аналогия ще зарадва почитателите на класическата музика в България тази есен. За пръв път у нас (след грандиозния му успех в Германия) ще бъде реализиран проект с подобен мащаб. Организаторите гарантират едно изключително преживяване за публиката в София, Пловдив, Варна и Велико Търново. Във Велико Търново концертът ще бъде на 21 ноември в Двореца на културата и спорта „Васил Левски“, съобщиха от пресцентъра на  Общината . \r\n„Концерт на 8 рояла“ е едно от закриващите събития в програмата на „Пловдив 2019″ и ще обедини четирите града, достигнали финалния етап на надпреварата за европейска столица на културата. На осемте рояла ще свирят 16 изпълнители, а в един и същ момент музикалната хармония ще бъде сътворявана от 32 ръце. Пианистите са от осем различни държави: Германия, Италия, Русия, Канада, Корея, Япония, Словакия, България, Филипините. \r\nИдеологът  и създател на „Концерт на 8 рояла“ е българин – проф. Томислав Байнов, който от години гради впечатляваща кариера на германската и световна музикални сцени. С реверанс към почитателите на класиката, диригентът и музикантите са подготвили вълнуващо емоционално пътуване с композициите на Карл Орф, Джоакино Росини, Карл Черни, Рихард Вагнер, Дариу̀с Мийо̀, Джордж Гершуин и други. \r\n„Убедени сме, че „Концерт на 8 рояла е събитие с голяма културна значимост, което ще предизвика сериозен интерес и отзвук в медиите, почитателите на класическата музика и цялата ни културната общественост“, споделят от организаторите на събитията от „Класик Стейдж Ентъртейнмънт“.", "date": "2019.04.04", "title": "Велико Търново: Уникалният „Концерт на 8 рояла“ ще гостува през ноември в града"}
{"url": "http://www.focus-news.net/news/2019/04/04/2642785/nato-na-70-godini-agentsiya-fokus.html", "text": "Основана на 4 април 1949 година във Вашингтон от 12 страни (САЩ, Великобритания, Франция, Нидерландия, Белгия, Люксембург,Канада, Португалия, Италия, Норвегия, Дания и Исландия, които се обединяват срещу военната заплаха от Съветския съюз), Организацията на Северноатлантическия договор (НАТО), днес, четвъртък, отбелязва 70 годишнината си като 29-членен съюз. \r\nСъс седалище в Брюксел, сега НАТО се готви да посрещне своя 30-ти член, наскоро преименуваната Северна Македония, която подписа протокол за присъединяване през февруари. \r\nАлиансът определя основната си цел, като защита на независимостта и сигурността на страните-членки чрез военни и политически средства и може би е най-добре известен със своя Член 5, който задължава членовете му да участват в колективната отбрана. \r\nСъгласно Член 5, „Страните се споразумяват, че въоръжено нападение срещу един или повече от тях в Европа или Северна Америка ще се счита за нападение срещу всички тях“. \r\nКъм днешна дата този член е използван точно веднъж, след атаките на 11 септември 2011 година срещу САЩ. Увеличаване на ефективността \r\nПо време на Студената война съветската военна мощ и експанзионистката политика предизвикаха дебати за ефективността на НАТО пред все по-комплексните заплахи за сигурността. \r\nКогато усещането за заплаха намаля в резултат на разпадането на Съветския съюз в началото на 90-те години, съюзниците от НАТО направиха значителни съкращения в разходите за отбрана. \r\nНо присъединяването на Крим към Русия през 2014 г. в резултат от прозападния преврат в Киев послужи като повод да се стигне до извода, че заплахите за Алианса не са изчезнали. \r\nНа последвалата среща на върха във Варшава през 2014 година, членовете на НАТО се ангажираха да изразходват по 2% от брутния си вътрешен продукт (БВП) за отбрана. \r\nСлед есента на 2016 година от САЩ, и по-специално президента Доналд Тръмп, все по-често повтарят обвиненията, че членовете на Алианса не плащат своя справедлив дял за колективната отбрана. \r\nСпоред актуалните данни на НАТО съюзниците са похарчили допълнителни 41 милиарда долара за отбрана от 2016 г. насам. \r\nДо края на годината тази цифра се очаква да нарасне до 100 млрд. долара. \r\nПрез 2018 г. разходите за отбрана на седем члена на алианса надвишават 2% от техния БВП. Актуализиран съюз \r\nАлиансът предприе значителни стъпки за своята модернизация, особено през 2018 г. \r\nНа срещата на високо равнище през 2018 г. в Брюксел НАТО взе важни решения за адаптиране и модернизиране на командната си структура в стремежа си да подобри способността на съюзниците за реагиране и възпиране, особено срещу потенциални заплахи от Русия. \r\nДо 2020 г. се очаква НАТО да поддържа 30 механизирани батальона, 30 въздушни бойни флота и 30 бойни кораба, които да имат способността да бъдат в бойна готовност за 30 дни или по-малко, с приноса на всички съюзници. \r\nС цел да играе по-активна роля в борбата срещу тероризма, мисията за обучение на НАТО в Ирак се счита за значителна стъпка. \r\nСъс своите повече от сто учения през 2018 г. и една от най-големите Trident Juncture, НАТО все още има активна и мощна военна сила. \r\nОбщо 50 000 войници, 250 самолета, 65 кораба и 10 000 бойни машини взеха участие в Trident Juncture, което се проведе в Норвегия и се смята за най-голямото и най-цялостно учение след Студената война. Нови държави-членки \r\nДруг инструмент, който НАТО използва, за да увеличи ефективността си, е политиката му на отворени врати. \r\nСпоред тази политика всяка страна, която иска членство в съюза, трябва да бъде географски в Европа, управлявана демократично и „да има капацитет и воля да допринесе за сигурността на евроатлантическия регион“. \r\nПо този начин НАТО е на път да се разшири с присъединяването на Северна Македония, след като всички държави-членки подпишат протокола за присъединяване. Грузия, Босна и Херцеговина и Украйна също искат да се присъединят към НАТО - всичко това пред лицето на ожесточената руска опозиция. \r\nГенералният секретар на НАТО Йенс Столтенберг описва НАТО като „най-мощния и успешен съюз в историята“. \r\nСтолтенберг свързва успеха на алианса с това, че е опитен в „адаптирането към промените“. \r\nВъпреки, че ефективността й отдавна се обсъжда, НАТО продължава да съществува дори след 70 години в ерата на военните съюзи с кратки срокове на живот. \r\nРедакция:", "date": "2019.04.04", "title": "НАТО на 70 години (Агенция „Фокус“)"}
{"url": "http://www.focus-news.net/news/2019/04/04/2642795/sofiya-v-ru-kostinbrod-e-bil-podaden-signal-za-otroveno-kuche-v-s-dramsha-pravi-se-autopsiya-na-trupa.html", "text": "Около 12.10 часа вчера в РУ- Костинброд се получил сигнал за отровено куче в с. Дръмша. Това съобщиха от пресцентъра на   МВР . След оглед на местопроизшествието, трупът на животното е изпратен за аутопсия. Образувано е досъдебно производство за извършено престъпление по чл. 325Б, ал.1 от НК.", "date": "2019.04.04", "title": "София: В РУ- Костинброд е бил подаден сигнал за отровено куче в с. Дръмша, прави се аутопсия на трупа"}
{"url": "http://www.focus-news.net/news/2019/04/04/2642801/sport-grigor-dimitrov-debyutira-v-los-kabos.html", "text": "Григор Димитров изненадващо е включил в графика си за сезон 2019 участие на турнира от категория АТР 250 в Лос Кабос, Мексико. Най-добрият ни тенисист ще дебютира в надпреварата, която стартира на 29 юли. До този момент хасковлията традиционно участваше по същото време на по-силния турнир във Вашингтон (500), като по този начин се подготвяше за последния от четирите Големи - US Open. Явно обаче сега от щаба на Димитров са взели решение, че е по-добре да играе на по-ниско ниво, за да търси повече победи, а оттам и увереност във възможностите си. Вчера българинът публикува снимка на профила си в социалните мрежи, на която демонстрира доста добра физическа форма. Григор тренира в Монте Карло за Мастърса в княжеството, който стартира на 14 април. Първата ни ракета пусна няколко видеа как тренира на кортовете до дома си, а на последната снимка от тях демонстрира и как се готви във фитнеса, където помпа мускули.", "date": "2019.04.04", "title": "Спорт: Григор Димитров дебютира в Лос Кабос"}
{"url": "http://www.focus-news.net/news/2019/04/04/2642802/ministar-mladen-marinov-sazdavaneto-na-tsentar-za-preventsiya-i-sport-v-selo-balvan-e-edna-dobra-initsiativa-koyato-mozhe-da-se-prilozhi-vav-vsyako-edno-naseleno-myasto.html", "text": "Създаването на Център за превенция и спорт в село Балван е една добра инициатива и смятам, че този модел може да бъде разработен във всяко едно населено място. Това каза министърът на вътрешните работи Младен Маринов пред журналисти в селото, предаде репортер на  Радио „Фокус“ – Велико Търново . Той бе на посещение в Балван по повод откриването на две нови площадки към Центъра за превенция и спорт – площадка по приложно колоездене и площадка за оцеляване в природата. Министър Маринов подчерта, че това е един добър начин за възвръщане на интереса към образованието и спорта.  \r\n„Образованието е една обширна тема. Мисля, че имаме отстъпление от начина, по който възпитаме децата си, но както знаете върху възпитанието на децата влия не само училищната и семейната среда, но и обществените групи, в които растат те. Мисля, че това е един път, чрез който може да се попълнят празнотите, които по една или друга причина се получават във възпитанието на децата“, посочи министър Маринов. По думите му децата трябва да бъдат обхванати в най-ранната възраст в различни занимания. Той припомни за метода за обхващане на деца в образователната система, по който съвместно работят Министерство на образованието и МВР. „Имаме добри резултати и следващата ни цел е да ги задържим  училища. Това може да стане с различни извънкласни инициативи като тези в Центъра за превенция и спорт. В началото ще е трудно, но смятам, че на всяко едно дете, когато му се отварят повече прозорци към знанията по историята на България и родолюбие,  му става все по-интересно, докато то не започне само да си тръни информация“, посочи Младен Маринов. \r\nНадежда КРЪСТЕВА", "date": "2019.04.04", "title": "Министър Младен Маринов: Създаването на Център за превенция и спорт в село Балван е една добра инициатива, която може да се приложи във всяко едно населено място"}
{"url": "http://www.focus-news.net/news/2019/04/04/2642791/prezidentat-rumen-radev-razchitame-na-podkrepata-na-germaniya-da-sme-chast-ot-berlinskiya-protses-mozhem-nay-dobre-da-provezhdame-evropeyskite-prioriteti-za-stabilizirane-na-balkanite.html", "text": "Разчитаме на подкрепата на Германия да сме част от Берлинския процес - можем най-добре да провеждаме европейските приоритети за стабилизиране на Балканите. Това каза президентът Румен Радев по време на пресконференция в Гербова зала след среща на четири очи с немския президент Франк-Валтер Щайнмайер, предаде репортер на  Агенция „Фокус“ . „България играе все по-важна роля за гарантиране на стабилността, сигурността, свързаността и просперитета на Западните Балкани. Затова ние разчитаме и на подкрепата на Германия да бъдем част от Берлинския процес, не само защото го заслужаваме, но защото България може по най-добрия начин да провежда европейските приоритети и усилия за стабилизиране и сигурност в нашия регион“, посочи държавният глава. Той благодари на германския президент, че освен внушителната делегация, той мисли и за задълбочаване на културните връзки между нашите страни. „Особено важно е сътрудничеството в сферата на отбраната. Като съюзници в НАТО, аз споделих амбициите на България това сътрудничество да се задълбочава и по линия на европейския фонд за отбрана, където имаме амбициите България да интегрира своята военна индустрия и наука в общите европейски проекти, където Германия има водеща роля“, поясни Радев.  \r\n„Обсъдихме предизвикателствата, външини и вътрешни. Нашата решимост да работим заедно за една обединена, солидарна, сигурна, просперираща и силна Европа. В цялата тази сложна ситуация в Европа и около Европа обединяването на нашите усилия в борбата срещу тероризма, нелегалната миграция, организираната престъпност, няма алтернатива. Няма алтернатива и засилването на нашето сътрудничество в сферата на отбраната.  \r\nВисоко оценяваме ролята, която играе Германия като фактор, свързващ и внасящ баланс между държавите от Западна и Източна Европа, допринасящ за по-бързата и пълноценна конвергенция“, заяви президентът. По думите му факт за това е приетата покана президентът да бъде официален гост на инициативата „Три морета“ в Словения“, коментира Радев.  \r\nДеница КИТАНОВА", "date": "2019.04.04", "title": "Президентът Румен Радев: Разчитаме на подкрепата на Германия да сме част от Берлинския процес - можем най-добре да провеждаме европейските приоритети за стабилизиране на Балканите"}
{"url": "http://www.focus-news.net/news/2019/04/04/2642804/burgas-startira-17-ata-turisticheska-borsa-vashata-vakantsiya.html", "text": "Бургас е домакин на 17-ата туристическа борса „Вашата ваканция“. Това съобщиха от пресцентъра на  Община Бургас . Специализираното изложение се провежда на 4 и 5 април в експоцентър „Флора“. Организатор е Бургаска регионална туристическа асоциация. Събитието е под патронажа на Министерството на туризма, Община Бургас и областния управител. Традиционно българските общини представят най-добрите дестинации в своя регион и възможностите за различни видове туризъм. На едно място се съберат не само местни администрации, но и туроператори, хотелиери и ресторантьори. Специално място е отредено и за производители и дистрибутори на продукти, свързани с туризма.", "date": "2019.04.04", "title": "Бургас: Стартира 17-ата туристическа борса „Вашата ваканция“"}
{"url": "http://www.focus-news.net/news/2019/04/04/2642760/afp-bryuksel-osadi-reshenieto-na-venetsuela-da-otneme-imuniteta-na-guaydo.html", "text": "В четвъртък ЕС осъди решението за лишаване на лидера на венецуелската опозиця Хуан Гуайдо от имунитет срещу съдебно преследване, наричайки го \"сериозно нарушение\" на Конституцията, което подкопава шансовете за мирно решение на кризата в страната, предава  AFP . \r\n„ЕС отхвърля решението, взето от непризнатата Национална конституционна асамблея да отнеме депутатския имунитет на Хуан Гуайдо“, заяви началникът на дипломацията на ЕС Федерика Могерини. \r\nПревод и редакция:", "date": "2019.04.04", "title": "AFP: Брюксел осъди решението на Венецуела да отнеме имунитета на Гуайдо"}
{"url": "http://www.focus-news.net/news/2019/04/04/2642806/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху усилията на общинското ръководство да поднови дейността на изградения по проект Дневен център за възрастни хора с увреждания. Една сравнително нова, но в същото време изключително необходима социална услуга. В Община Дупница е получено писмо от Агенцията за социално подпомагане към Министерство на труда и социалната политика, в което се посочва, че улугата става делегирана от държавата дейност. По темата ще разговаряме със Стефи Илиева, социален експерт към Община Дупница. Десетки гости, сред които кметът на община Дупница инж. Методи Чимев и заместникът му Крум Милев, присъстваха на откриването на новия пенсионерски клуб в село Бистрица. Хората от третата възраст вече си имат място, в което могат да се събират, да играят шах, табла, да обменят идеи и да разнообразяват ежедневието си. Това е повод да разговаряме с кмета на населеното място Кирил Огненски. Петдневна ваканционна работилница за деца беше открита в Дупница. Организатор е Местната комисия за борба с противообществените прояви на малолетни и непълнолетни, поради което ще ви срещнем със секретаря на комисията Ценка Стоянова. В рамките на предаването ще поставим акцент и върху едно предстоящо събитие. Градът ще бъде домакин на лекоатлетическия пробег „Дупница – Рън“. Състезанието е насрочено за 7 април, а право на участие в него имат родените преди 2005 година. По темата ще разговаряме с Антон Бонов, представител на Българска федерация лека атлетика. Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък с водещ Венцеслав Илчев.", "date": "2019.04.04", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/04/04/2642807/prezidentat-rumen-radev-ne-tryabva-da-dopusnem-brekzit-da-blokira-za-dalgo-vreme-vazmozhnostta-na-evropa-da-vzema-navremenni-vazhni-i-edinni-resheniya.html", "text": "Не трябва да допуснем Брекзит да блокира за дълго време възможността на Европа да взема навременни, важни и единни решения. Това каза президентът Румен Радев по време на пресконференция след среща на четири очи с немския президент  Франк-Валтер Щайнмайер, предаде репортер на  Агенция „Фокус“ . „Във Великобритания има над 250 хил. български граждани, съответно има хиляди британски граждани, които са закупили имоти в България. За нас основен приоритет е правата както на гражданите на Обединеното кралство, така и на българските граждани във Великобритания да бъдат съхранени. Много е важно да имаме единна европейска позиция по отношение на Брекзит и да не допуснем той да блокира, както вече става за дълго време възможността на Европа да взема навременни, важни и единни решения. Ако ние не решим очерталата се криза с Брекзит все по-трудно ще става позицията на Европа в заобикалящия свят с множество предизвикателства, да взема и отстоява такива решения“, каза Радев. По думите му в момента всички са се фокусирали върху технологията, върху механизмите на Брекзит. „Важно е да си отговорим на въпроса защо има държави, които искат да излизат от ЕС и там да фокусираме нашите усилия. Да направим тези важни и неотложни реформи в съюза, така че да няма следващи кандидати за излизане от този съюз“, каза още Радев.  \r\nДеница КИТАНОВА", "date": "2019.04.04", "title": "Президентът Румен Радев: Не трябва да допуснем Брекзит да блокира за дълго време възможността на Европа да взема навременни, важни и единни решения"}
{"url": "http://www.focus-news.net/news/2019/04/04/2642810/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.04", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/04/2642805/prezidentat-rumen-radev-vazhno-e-organite-koito-sledyat-za-nalichie-na-koruptsiya-da-badat-primer-za-chistota.html", "text": "Важно е органите, които следят за наличие на корупция да бъдат пример за чистота. Това каза президентът Румен Радев във връзка с оттегленото доверие от председателя на КПКОНПИ, предаде репортер на  Агенция „Фокус“ . „Имаме проблем. Той е сериозен. Това е проблем на доверието в държавността и както виждате как реагират партиите в момента – с оставките те казват, че проблемът е приключен. Той може да е приключен за партиите, но не трябва да бъде приключен за държавата. Ако искаме да имаме убеденост, че имаме истински функционираща правова държава, който се е отклонил от закона, съответно към него трябва да бъде подходено с цялата строгост на закона. Това е моето категорично мнение. Въпросът е не на този съвет само да разглеждаме какви мерки да бъдат прилагани в това отношение, въпросът е да отиваме много по-надълбоко. Това, за което винаги съм настоявал - не да вземаме мерки спрямо нарушителите само, а да създаваме такава среда, която да бъде безкомпромисна и да не допуска корупция. Това означава прозрачност, отчетност и отговорност на управлението, ясни механизми, пълна прозрачност при разпределяне на публични средства, открити процедури с ясни критерии и равен достъп за всички“, посочи президентът. По думите му трябва да се бори корупцията с всички възможни условия и механизми. „И много е важно органите, които точно следят, правоохранителните органи за наличие на борба с корупцията, да бадат пример за чистота. Аз мисля, че вече започва един процес на очистване и на оздравяване на тези органи. Без здрава съдебна система, нямаме правова и просперираща държава“, допълни държавният глава. \r\nДеница КИТАНОВА", "date": "2019.04.04", "title": "Президентът Румен Радев: Важно е органите, които следят за наличие на корупция да бъдат пример за чистота"}
{"url": "http://www.focus-news.net/news/2019/04/04/2642803/prezidentat-rumen-radev-snel-sam-doverieto-ot-predsedatelya-na-antikoruptsionniya-organ-redno-e-dokato-ne-se-ustanovi-istinata-toy-da-bade-nay-malkoto-vstrani.html", "text": "Снел съм доверието от председателя на Антикорупционния орган, редно е докато не се установи истината той да бъде най-малкото встрани. Това каза президентът Румен Радев във връзка с оттегленото доверие от председателя на КПКОНПИ и във връзка с днешния призив на премиера Бойко Борисов да излезе отпуск, предаде репортер на  Агенция „Фокус“.  „Винаги съм твърдял, че ако искаме да имаме правова демократична и просперираща държава, трябва да водим борба с корупцията по високите етажи на властта. Затова и свиках вчера КСНС. С писмата и исканията за докладите, които изисквам за този съвет, на практика – да, съм снел доверието от председателя на Антикорупционната комисия. Изпратих писмо с искане за доклад към неговия заместник. Считаме, че така е редно, докато не се установи с едно пълноценно разследване истината, е редно той да бъде най-малкото в страни“, каза Радев.  \r\nДеница КИТАНОВА", "date": "2019.04.04", "title": "Президентът Румен Радев: Снел съм доверието от председателя на Антикорупционния орган, редно е докато не се установи истината той да бъде най-малкото встрани"}
{"url": "http://www.focus-news.net/news/2019/04/04/2642812/ria-novosti-polski-general-obeshta-yadren-udar-po-rusiya-v-sluchay-na-voyna.html", "text": "Западът ще използва ядрено оръжие против Русия в случай на „агресия“ от нейна страна, заяви полският генерал Валдемар Скшипчак в интервю за Wirtualna Polska, предава  РИА Новости. \r\nПо думите на военния, Вашингтон е бил готов да задейства ядрено оръжие, за да „спре Червената армия на територията на Полша“ и все още има такива планове в случай на „руска агресия“. В същото време Скшипчак отбеляза, че нито една страна, включително Полша, не може да устои сама срещу руската армия. Именно затова, подчертава той, през 1999 година Варшава се е присъединила към НАТО. \r\nОсвен това полският генерал се оплаква, че НАТО е отслабнал и е станал по-малко ефективен – по неговото мнение, за това свидетелства присъединяването на Крим към Русия и конфликта в Източна Украйна. \r\nМосква не е особено притеснена от засилването на източния фланг на Алианса, защото няколко американски батальона в Полша, Румъния и прибалтийските републики „не могат да променят ситуацията“, отбеляза генералът. \r\nТой също така обърна внимание на бавния процес на взимане на решения в Алианса. Според мнението на Скшипчак, Русия би могла без проблеми да вземе териториите на прибалтийските страни, а самото сражение между Запада и Русия би се състояло в Полша. Затова, заключи той, НАТО трябва да осъзнае важността на Варшава за Алианса. \r\nПревод и редакция:", "date": "2019.04.04", "title": "РИА Новости: Полски генерал обеща ядрен удар по Русия в случай на война"}
{"url": "http://www.focus-news.net/news/2019/04/04/2642800/lozan-panov-vks-az-sam-nay-minatiyat-ot-vsichki-zashtoto-nyamam-imot-na-moe-ime-a-iskat-da-podavam-ostavka-i-da-ne-rabotya.html", "text": "Аз съм „най-минатият“ от всички, защото нямам имот на мое име, а искат да излизам в отпуск и да не работя. Това каза пред журналисти председателят на Върховния касационен съд Лозан Панов, предаде репортер на  Агенция „Фокус“ . „Излизaм нaй-минaтият чoвeĸ в целия случай, защото нямам апартамент, нямам имущество, което да е мое, ами трябва освен това и да работя“, заяви Панов. \r\nНа въпрос кога е научил за скандалния имот на неговата съпруга, той отговори, че е разбрал за скандала, когато е бил в отпуск. „Жена ми ми е казала, че притежава такъв имот тогава, когато се ожених за нея. Имотът е на юридическо лице, а когато един имот е на юридическо лице и някой ползва този имот, е съвсем нормално този, който е наел имотът, да плаща наема“, обясни Панов и посочи, че има документи за това.  \r\n„Проверки на НАП към мен и моята съпруга се извършват от много години. И искам да завърша с това – как бих могъл да не работя, да подавам оставка, респективно да излизам в отпуск, след като аз не съм собственик? Излиза, че от цялата тази групичка аз съм „най-минатият“ в случая“, посочи Панов. \r\nЦветилена СИМЕОНОВА", "date": "2019.04.04", "title": "Лозан Панов, ВКС: Аз съм „най-минатият“ от всички, защото нямам имот на мое име, а искат да подавам оставка и да не работя"}
{"url": "http://www.focus-news.net/news/2019/04/04/2642814/iliyana-popova-zam-kmet-na-petrich-pametnikat-na-represiranite-shte-bade-postaven-v-tsentralna-gradska-chast-sreshtu-sgradata-na-sotsialni-grizhi.html", "text": "Мястото, на което ще бъде поставен паметникът на репресираните, е в централна градска част на Петрич, срещу сградата на „Социални грижи“. Това каза за  Радио „Фокус“-Пирин  Илияна Попова, заместник-кмет на Община Петрич с ресор култура. „За паметника на репресираните, чиито проект е съгласуван с главния архитект на Община Петрич, и издаденото разрешение за поставяне, по-интересното е самият идеен проект. Той представлява монументална колона, на която да бъде изписано в чия чест е издигнат този паметник, и в същото време това да бъде чешма. Основната част от скулптурата представлява 3 птици, които с разперени крила се опитват да излетят от телена мрежа. Една от птиците е паднала, другата все още опитва, а третата е в полет“, отбеляза тя. Попова посочи, че този паметник ще бъде изграден изцяло с подкрепата на Съюза на репресираните и с дарения. \r\nНатали СТЕФАНОВА", "date": "2019.04.04", "title": "Илияна Попова, зам.-кмет на Петрич: Паметникът на репресираните ще бъде поставен в централна градска част, срещу сградата на „Социални грижи“"}
{"url": "http://www.focus-news.net/news/2019/04/04/2642811/darzhavniyat-glava-rumen-radev-s-prezidenta-na-germaniya-obsadihme-perspektivite-za-strategicheska-nemska-investitsiya-v-balgariya.html", "text": "С президента на Германия обсъдихме перспективите за стратегическа немска инвестиция в България. Това каза във връзка с Брекзит президентът Румен Радев по време на пресконференция в Гербова зала след среща на четири очи с немския президент Франк-Валтер Щайнмайер, предаде репортер на  Агенция „Фокус“ . „Считам, че успешното българо-германско икономическо партньорство дава достатъчно основания да вярваме, че България може, че е готова и заслужава да има стратегически инвеститор със затворен цикъл на производство. Уверих президента, че всички институции са в пълен консенсус и с обединени усилия да предоставим най-добрите възможности и сигурна инвестиционна среда за една такава инвестиция“, каза още Радев. \r\nВъв връзка с отношенията с Турция и Русия и в отговор на въпрос дали са коментирали евентуално руско влияние върху европейските избори, държавният глава посочи: „И Германия и България като членове на НАТО и ЕС нееднократно са потвърждавали единната европейска позиция и позицията на НАТО по този въпрос – поддържане на способности за отбрана и водене в същото време на конструктивен диалог. България като съсед по суша и море на двата големи европейски съседа на Европа - и Турция, и Русия винаги е била за конструктивни и прагматични положения,  ненамеса във вътрешните работи и уважаване на позицията на съответните държави, като за  нас е изключително важна единната обща европейска позиция“, каза още Радев.  \r\nДеница КИТАНОВА", "date": "2019.04.04", "title": "Държавният глава Румен Радев: С президента на Германия обсъдихме перспективите за стратегическа немска инвестиция в България"}
{"url": "http://www.focus-news.net/news/2019/04/04/2642816/gd-granichna-politsiya-trafikat-na-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост - Видин\" на българо-румънската граница е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.04.04", "title": "ГД \"Гранична полиция\": Трафикът на ГКПП \"Дунав мост - Видин\" е интензивен на изход за товарни автомобили"}
{"url": "http://www.focus-news.net/news/2019/04/04/2642809/plovdiv-uslovni-prisadi-poluchiha-dvamata-tsigani-prebili-voennosluzhesht-v-selo-voyvodinovo.html", "text": "Районен съд – Пловдив одобри споразумение, постигнато между Районна прокуратура – Пловдив и обвиняемите Асен П. и Борис П. и упълномощения от тях защитник. Това съобщиха от  Съдебна палата – Пловдив . \r\nОбвиняемите Асен П. и Борис П. (като непълнолетен) са признати за виновни в това, че на 6 януари 2019 г. в село Войводиново, област Пловдив, в съучастие като извършители по хулигански подбуди, са причинили другиму – В. Д., средна телесна повреда, изразяваща се в счупване на дясната ябълчна кост, счупване дъгата на същата кост, довело до счупване на челюст, което е довело до трайно затрудняване на дъвченето и говоренето – престъпление по чл. 131 ал.1 т.12 вр. с чл. 129 ал.2 вр. с чл. 129 ал.2 вр. с ал.1 вр. с чл. 20 ал.2 вр. с ал.1 от НК, а за Борис П. и във вр. с чл. 63 ал.1 т. 3. \r\nЗа извършеното от Асен П. престъпление му е наложено наказание лишаване от свобода за срок от три години. На основание чл. 66 ал.1 от НК изпълнението на така определеното наказание е отложено за срок от пет години. На основание чл. 67 ал.3 вр. с чл. 42а ал.2 т.2 е определена през изпитателния срок пробационна мярка „Задължителни периодични срещи с пробационен служител“ за срок от три години. \r\nЗа извършеното от непълнолетния Борис П. престъпление му е наложено наказание лишаване от свобода за срок от една година. На основание чл. 69 ал.1 вр. с чл. 66 ал. 1 от НК изпълнението на така определеното наказание е отложено за срок от три години. На основание чл. 67 ал.3 вр. с чл. 42а ал.2 т.2 от НК е определено през изпитателния срок пробационна мярка „Задължителни периодични срещи с пробационен служител“ за срок от три години. \r\nТака определеният изпитателен срок и за двете осъдени лица, както и наложената пробационна мярка „задължителни периодични срещи с пробационен служител“ са в максимално предвидените предели  в НК. \r\nОпределението е окончателно и не подлежи на обжалване и протест.", "date": "2019.04.04", "title": "Пловдив: Условни присъди получиха двамата цигани, пребили военнослужещ в село Войводиново"}
{"url": "http://www.focus-news.net/news/2019/04/04/2642813/prokuror-dimitar-petrov-6-litsa-ot-dai-pernik-shte-badat-privlecheni-kam-nakazatelna-otgovornost-za-uchastie-v-organizirana-prestapna-grupa.html", "text": "6 лица от ДАИ-Перник ще бъдат привлечени към наказателна отговорност. Това каза Димитър Петров , изпълняващ функциите ръководител на Специализирана прокуратура  във връзка с операцията за неутрализиране на организирана престъпна група за подкупи в „Автомобилна администрация“ – Перник, предаде репортер на  Агенция „Фокус“ . Искам да благодаря на служители на ГДБОП от Перник за отлично свършената работа, които успяха за по-малко от година да разкрият това престъпление и да подадат качествена информация и доказателства. „Към наказателна отговорност ще бъдат привлечени 6 лица към ДАИ- Перник, като едно лице не е служител на тази структура, но участва в организираната престъпна група. Може да се каже, че в тази в престъпна група е участвало ръководството на дирекцията – началникът, неговият заместник и редови служители на ДАИ-Перник“, уточни той.    \r\nДаяна ДЮЛГЕРОВА", "date": "2019.04.04", "title": "Прокурор Димитър Петров: 6 лица от ДАИ-Перник ще бъдат привлечени към наказателна отговорност за участие в организирана престъпна група"}
{"url": "http://www.focus-news.net/news/2019/04/04/2642820/s-izlozhba-i-konferentsiya-natsionalniyat-voennoistoricheski-muzey-shte-otbelezhi-140-godini-ot-sazdavaneto-na-voennomorskite-sili.html", "text": "На 9 април (вторник) от 10.30 часа в Националния военноисторически музей ще бъде открита изложбата „На борда на флотската история“, посветена на 140-ата годишнина от създаването на Военноморските сили на Република България. Това съобщиха от пресцентъра на  НВИМ . За първи път пред столичната публика ще бъдат представени малко известни, но изключително ценни предмети, документи и художествени произведения от фондовете на Националния военноисторически музей и неговия филиал – Военноморския музей. \r\nСред любопитните експонати – свидетели на 140-годишната военноморска история на България, се открояват предмети от специално поръчаната и построена за Дунавската флотилия и Морската част княжеска яхта „Александър I“ и отличия на Густав Карлсон – първия професионален водолаз в Дунавската флотилия. Споменът за първата българска морска победа с успешното торпилиране на турския крайцер „Хамидие“ ще възкръсне със запазени вещи от миноносеца „Дръзки“, кортика на командира на отряда торпедоносци капитан I ранг Димитър Добрев, отличия, фотографии и картички от Балканската война.  \r\nЗа отбраната на българските брегове през Първата световна война припомнят съхранени предмети от взривилия се през 1916 г. на българска мина противников кораб „Лейтенант Пушчин“, водосамолетна бомба и корабна сирена, открита на морското дъно на Варненския залив през 2010 г. Разказът за ролята на Военноморските сили по време на Втората световна война оживява чрез кърмовия флаг на миночистачния катер „Места“ – част от Беломорски флот, и фотоапарат от водосамолет Арадо 196-А. Изложбата проследява и обогатяването на корабния състав по време на Студената война, както и  развитието на ВМС след 1989 г. чрез съвременни униформи, щурвал от мостика на подводница „Надежда“ и много други. \r\nПо повод 140-ата годишнина от създаването на Военноморските сили на Република България на 9 април в Националния военноисторически музей ще се проведе и конференция на тема „Ролята на Военноморските сили на Република България в защита на националните интереси“. Тя е организирана от командването на Военноморските сили и Националния военноисторически музей под патронажа на зам.-министър председателя по националната сигурност и обществен ред и министър на отбраната Красимир Каракачанов.", "date": "2019.04.04", "title": "С изложба и конференция Националният военноисторически музей ще отбележи 140 години от създаването на Военноморските сили"}
{"url": "http://www.focus-news.net/news/2019/04/04/2642817/pernik-bio-konstruktori-za-detsa-shte-badat-paketirani-v-selo-yardizhlovtsi.html", "text": "Био конструктори за деца ще бъдат пакетирани в село Ярдижловци. Това съобщиха от пресцентъра на  Община Перник . \r\nФирмата, която се занимава с тази дейност „Ем Би Джи Тойс „ЕООД, ще закупи терени в населеното място. Идеите за инвестиционни намерения бяха обсъдени в разговори с кмета на Община Перник Вяра Церовска и нейния заместник Денислав Захариев. Целта е да се създаде модерен пакетажен комплекс, отговарящ на всички съвременни условия, в които персоналът ще се чувства сигурно и комфортно.  \r\n„С реализирането на инвестиционните намерения на фирмата, ще бъде подпомогнати не само живущите в Ярджиловци, но и жителите от съседните села и общината, тъй като ще се назначат около 60 човека“, сподели кметът Вяра Церовска и допълни, че в последващи планове на кампанията е залегнало изграждането на биоферми, където ще се произвеждат био продукти за нуждите на населението.  \r\n„Предлагайки атрактивни работни позиции, искрено се надяваме да привлечем и върнем младите хора, имаме идея да инвестираме и в различни инициативи“, споделиха собствениците на фирма и благодариха на кметския екип за съдействието и помощта при реализирането на проекта.", "date": "2019.04.04", "title": "Перник: Био конструктори за деца ще бъдат пакетирани в село Ярдижловци"}
{"url": "http://www.focus-news.net/news/2019/04/04/2642821/obshtina-stara-zagora-predstavya-vazmozhnostite-za-turizam-v-regiona-na-vashata-vakantsiya-v-burgas.html", "text": "Заместник-кметът на община Стара Загора Красимира Чахова присъства на откриването на Седемнадесетата туристическа борса „Вашата ваканция” в Бургас. Тя се провежда в Изложбен център „Флора“ на 4 и 5 април 2019 година. Проявата се организира по инициатива на Бургаската регионална туристическа асоциация /БРТА/ и под патронажа на Министерството на туризма. Това съобщиха от пресцентъра на  Община Стара Загора . \r\nЕдин от първите посетители на щанда на Туристическия информационен център - Стара Загора, който представя възможностите за туризъм в града и региона, бе областният управител на област Бургас Вълчо Чолаков. Присъстващите туроператори, участници и посетители могат да получат на щанда новите карти на града и региона, в които са отбелязани 61 места за посещение, с описание на значимите туристически обекти, работно време, разстояние и време за достигането им от града. Сред тях са единственият в страната Музей на религиите, Античният форумен комплекс „Августа Траяна“, Регионалния исторически музей и Музей „Неолитни жилища“, където се пазят най-добре съхранените къщи на праисторически обитатели от 6000 години пр. н. е.  \r\nПосетителите на щанда на Стара Загора ще получат още информация за местата за настаняване и конферентната база, заведения за хранене, атракции и възможности за развлечения на територията на града и общината.", "date": "2019.04.04", "title": "Община Стара Загора представя възможностите за туризъм в региона на „Вашата ваканция” в Бургас"}
{"url": "http://www.focus-news.net/news/2019/04/04/2642796/plovdiv-prevozvachi-zapaliha-demonstrativno-tezhkotovaren-kamion-v-grada-v-znak-na-protest-sreshtu-priemaneto-na-paketa-makron.html", "text": "Превозвачи от Пловдив запалиха демонстративно тежкотоварен камион в базата на една от превозваческите фирми, в знак на протест срещу приемането на пакета „Макрон” в Европейския парламент, предаде репортер на  Радио „Фокус”-Пловдив . Камионът бе залят с бензин, а след това - подпален. За минути, за да гасят пожара, пристигнаха два противопожарни автомобила с екипите си и полицейски служители. На паленето на камиона присъстваха над 200 служители на частни транспортни фирми от Пловдив. „Това е краен акт на протест, тъй като сме свидетели на нещо, което е парадокс”, заяви Ангел Траков, председател на УС на Съюза на международните превозвачи. „Ние сме бранш и това, което можем, е да се опитаме да повлияем върху мнението на евродепутатите, които вземат решение”, добави той, като поясни, че днес ще бъдат гласувани текстовете, които са крайно рестриктивни към държавите от периферията на Европейския съюз (ЕС). Траков отбеляза, че превозвачите от България са готови на всичко, като започват да търсят нови форми на протест. \r\nКамионът, който бе запален, е бракуван, но иначе цената на един такъв нов камион е 100 000 евро, а за втора употреба е 50 000 евро. \r\nСрещу пакета „Макрон” у нас протестират и големи и малки фирми – с 2 или 100 камиона, като за повечето от тях това е бизнес от около 10 години. Според повечето превозвачи с тези мерки ЕС се опитва да колонизира периферните държави на Европа, а тези мерки косвено засягат още много други сфери на икономиката. \r\nЦветана ТОНЧЕВА", "date": "2019.04.04", "title": "Пловдив: Превозвачи запалиха демонстративно тежкотоварен камион в града в знак на протест срещу приемането на пакета „Макрон”"}
{"url": "http://www.focus-news.net/news/2019/04/04/2642823/razgrad-izzeti-sa-3-550-kasa-tsigari-pri-politseyska-proverka-na-lek-avtomobil-v-selo-kapinovtsi.html", "text": "Иззети са 3 550 къса цигари при полицейска проверка на лек автомобил в село Къпиновци. Това съобщиха от  ОДМВР – Разград . Акцизните стоки с украински акцизен бандерол са открити при полицейска проверка на лек автомобил „Фолксваген Голф“. Колата, шофирана от 25-годишен мъж от русенското село Каран Върбовка, е спряна около 13 часа на 3 април. При извършените претърсвания са иззети 3 550 къса цигари от марките „Rothmans“ (3250 къса), „Parliament“ (200 къса) и „Marble-Gold“ (100 къса). По случая е образувано досъдебно производство.", "date": "2019.04.04", "title": "Разград: Иззети са 3 550 къса цигари при полицейска проверка на лек автомобил в село Къпиновци"}
{"url": "http://www.focus-news.net/news/2019/04/04/2642808/tass-evropeyskiyat-parlament-utvardi-gazovata-direktiva-na-es.html", "text": "Европейският парламент утвърди проекта за поправки към Газовата директива на Европейския съюз, която ще позволи на Брюксел да разшири възможностите си за контрол над морските газопроводи и в частност, „Северен поток 2“. В четвъртък евродепутатите гласуваха с огромно мнозинство в полза на документа на пленарна сесия на Европейския парламент, предава  ТАСС . \r\n„Днес слагаме край на ерата на външните монополи на газовия пазар на ЕС, която от години принуждава потребителите да плащат много по-високи сметки за електроенергия. Това са отлични новини за нашите граждани, промишлеността и нашата обща сигурност в ЕС“, заяви председателят на комисията по промишлеността, изследванията и енергетиката, полският евродепутат Ежи Бузек, който бе автор на проекта. \r\nСега доработеният текст ще бъде предаден на Съвета на Европейския съюз за окончателно утвърждаване и въвеждане в действие. Съюзът има намерение да изпълни всички технически процедури до края на 2019 година, тъй като, както заяви началника на генералния директорат на Европейската комисия по енергетиката Доминик Ристори, модифицираната Газова директива на ЕС трябва да влезе в сила до пускането на „Северен поток 2“, за да може нейното действие да се разпространи върху този проект. Газопровода между Германия и Русия трябва да бъде пуснат в експлоатация до края на 2019 година. \r\nПриетата директива разширява енергийните правила на Съюза върху морските газопроводи от трети страни към държави от ЕС, преминаващи извън пределите на териториите на държавите от блока. Според нормите на Третия енергиен пакет на ЕС, оператор на „Северен поток 2“ трябва да бъде независима от „Газпром“ компания, а 50% от мощността на газопровода трябва да бъде резервиран за преминаване на газ от независими доставчици, което може да остави за неопределено време тръбата наполовина празна. След консултации с ЕК, Германия получи значително смекчаване на тези поправки, тъй като в заключителния текст се казва, че решението за предоставяне на изключение за руския проект от тези правила ще бъде взето не от Брюксел, а от страната-членка на Съюза, където тръбата влиза на европейска територия. В случая със „Северен поток 2“, това е самата Германия. \r\nСпоред оценките на мнозинството от европейските експерти, в този си вид Газовата директива не позволява да се блокира строителството на „Северен поток 2“, но може да създаде проблеми за инвеститорите, особено по въпроса за възвращаемостта на вложените средства. \r\nПревод и редакция:", "date": "2019.04.04", "title": "ТАСС: Европейският парламент утвърди Газовата директива на ЕС"}
{"url": "http://www.focus-news.net/news/2019/04/04/2642824/veliko-tarnovo-ploshtadki-za-prilozhno-koloezdene-i-za-otselyavane-v-prirodata-kam-tsentara-za-preventsiya-i-sport-byaha-otkriti-v-selo-balvan.html", "text": "Площадки за приложно колоездене и за оцеляване в природата към Центъра за превенция и спорт бяха открити в село Балван, предаде репортер на  Радио „Фокус“ – Велико Търново . На събитието присъстваха министърът на вътрешните работи Младен Маринов, областният управител проф. д-р Любомира Попова, кметът на Велико Търново инж. Даниел Панов, директорът на Областна дирекция на МВР – Велико Търново ст. комисар Димитър Машов, директорът на Регионална дирекция „Пожарна безопасност и защита на населението“ комисар Красимир Кръстев и други. Празникът започна с открит урок по родолюбие в Центъра за превенция и спорт, който бе воден от кмета на село Беляковец Албена Беренска.  \r\nДецата отговаряха на въпроси, свързани с българската история и култура, като например кой е автор на българския химн и кой е написал първия български роман. Децата, включили се в урока, получиха книжка по родолюбие, издадена от Община Велико Търново. Министър Младен Маринов засади заедно с децата дръвчета в двора пред центъра, след което се проведоха демонстрации на площадките по пожарна и пътна безопасност, които бяха открити през септември 2018 година, както и на новосъздадените площадки за приложно колоездене и за оцеляване сред природата. Всички деца, участващи в демонстрациите, получиха сертификати за участие и лакомства.  \r\nСлед официалното откриване на площадките в Пенсионерския клуб в селото се проведе работна среща на министър Младенов на тема „Устойчиви инициативи и партньорства. Превенция за сигурност“. \r\nПредседателят на Дарителско сдружение „Св. Иван Рилски“ Благовеста Факирова припомни, че Центърът за превенция и спорт в село Балван е разкрит през декември 2016 година. През септември 2018 година бяха открити две детски площадки към центъра – за пътна и за пожарна безопасност. Новите площадки, по приложно колоездене и за оцеляване в природата, са създадени със съдействието на сектор „Пътна полиция” и Регионална дирекция „Пожарна безопасност и защита на населението” – Велико Търново, Община Велико Търново, Сдружението на кметовете и кметските наместници на населените места в общината, дарителската организация „Св. Иван Рилски“, Съюза на пивоварите в България, Национален военен университет „Васил Левски“ и Съюза на българските автомобилисти. Всички деца от 20-те центъра за работа с деца и младежи във великотърновските села ще придобиват теоретични знания в Центъра за превенция и спорт в Балван, след което ще провеждат и практически занимания на четирите площадки. \r\nНадежда КРЪСТЕВА", "date": "2019.04.04", "title": "Велико Търново: Площадки за приложно колоездене и за оцеляване в природата към Центъра за превенция и спорт бяха открити в село Балван"}
{"url": "http://www.focus-news.net/news/2019/04/04/2642819/prezidentat-na-germaniya-frank-valter-shtaynmayer-otnosheniyata-s-balgariya-nikoga-na-sa-bili-tolkova-tesni-i-intenzivni.html", "text": "Отношенията с България никога на са били толкова тесни и интензивни. Това каза германският президент Франк-Валтер Щайнмайер след среща с българския държавен глава Румен Радев, предаде репортер на  Агенция „Фокус“.  „Когато ние гледаме на България и на отношенията между нашите две страни, казахте, че това са дълготрайни отношения. Те се базират на една дата. Това е 140-ата годишнина на приемането на Търновската Конституция - една база на съвременна българска държавност. Той отчете, че и през 1879 г. се установяват дипломатическите отношения между Германия и България.  \r\nТой посочи, че вижда нещата както и българският президент. „Когато отношенията са плодотворни и могат да се развиват, може да се говори за едно добро функциониране на политиката и икономиката. В повечето случаи функционира това, когато съществуват и лични отношения между два народа, между две нации. Смятам, че такива връзки има достатъчно много“, допълни Щайнмайер. Той отчете, че хиляди българи живеят в Германия и когато гледа на туристическите данни все повече германци пътуват за България и Черно море. По думите му има голям дял на български износ в Германия, по-специално в областта на автомобилната индустрия. „Бих могъл да кажа, че България е станала много важно място за инвестиция и работа на германската индустрия. Радвам се, че г-н президент, това беше вашето предложение, ще имаме възможността и да говорим с представителите на германската икономика. Те стоят тук сред нас, ще имаме възможността да разменим мненията и идеите с представителите на българската и германската индустрия и да сондираме къде има потенциал“, посочи още Щайнмайер.  \r\nДеница КИТАНОВА", "date": "2019.04.04", "title": "Президентът на Германия Франк-Валтер Щайнмайер: Отношенията с България никога на са били толкова тесни и интензивни"}
{"url": "http://www.focus-news.net/news/2019/04/04/2642818/petya-sabeva-sdruzhenie-na-mladite-psiholozi-v-balgariya-varna-otnoshenieto-na-balgarite-kam-nashata-profesiya-se-promeni-drastichno-prez-poslednite-godini.html", "text": "Отношението на българите към професията на психолога се промени драстично през последните години. Това каза в интервю за  Радио „Фокус” – Варна  Петя Събева, клиничен психолог и председател на Сдружение на младите психолози в България – Варна. Според Петя Събева психолозите в страната се ползват с все по голямо доверие. „Все повече българите започват да възприемат психолозите като специалисти, като експерти, които могат да помагат при нужда, защото преди стигмата беше много голяма. Дори преди 10 години голям процент от хората ги беше срам, страх, чувстваха притеснение да се обръщат към психолозите за помощ, но благодарение на медиите, благодарение на филми, благодарение на това, че техни приятели и познати имат положителен опит с психолози, отношението се промени“, посочи Петя Събева.  \r\nСпоред нея ролята на специалистите, които се занимават с психологичното и емоционално здраве на хората, става все по-важна в България поради редица фактори от околната среда, които застрашават тяхното благосъстояние. „Стресът, динамиката на социалния живот, стават все по-високи и това се отразява на нашата психика, на нашето нервно психично състояние и в много случаи се отразява негативно. Затова психолозите имат все по-голяма роля, като тяхната задача е да подпомагат при процеса на възстановяване на психичното равновесие на хората“, обясни Петя Събева. По думите й много от младите хора в България започват да оценяват ползите от професията на психолога и знанията, които носи тя със себе си, свързани с човешките отношения, действия и емоции, като много от тях учат психология именно поради тези причини – да опознаят себе си и хората около себе си. \r\nБояна АТАНАСОВА", "date": "2019.04.04", "title": "Петя Събева, Сдружение на младите психолози в България – Варна: Отношението на българите към нашата професия се промени драстично през последните години"}
{"url": "http://www.focus-news.net/news/2019/04/04/2642827/razgrad-28-godishen-mazh-e-postradal-pri-trudova-zlopoluka-v-tseh-za-obrabotka-na-darven-material-v-kubrat.html", "text": "28-годишен мъж е пострадал при трудова злополука в цех за обработка на дървен материал в Кубрат. Това съобщиха от  ОДМВР – Разград . При боравене с циркуляр и по невнимание работникът на „Гора инвест“ в Кубрат срязал показалеца на дясната си ръка. Пострадалият е откаран в болница с разкъсно-контузна рана и счупени костици. Уведомена е Инспекцията по труда. Води се досъдебно производство.", "date": "2019.04.04", "title": "Разград: 28-годишен мъж е пострадал при трудова злополука в цех за обработка на дървен материал в Кубрат"}
{"url": "http://www.focus-news.net/news/2019/04/04/2642826/smolyan-obshtinskiyat-savet-upalnomoshti-kmeta-nikolay-melemov-da-izdade-zapis-na-zapoved-za-proekt-osiguryavasht-funktsioniraneto-na-oblasten-informatsionen-tsentar-do-2021-g.html", "text": "Общински съвет – Смолян упълномощи по време на свое заседание кмета на Николай Мелемов да издаде запис на заповед за проект, който осигурява функционирането на Областен информационен център – Смолян до 2021 г., предаде репортер на  Радио „Фокус“ – Смолян . С 18 гласа „за“, 1 „против“ и 6 - „въздържал се“, общинските съветници дадоха съгласие да се издаде запис на заповед в полза на Администрация на Министерския съвет, в чиято структура е Дирекция „Добро управление“, Управляващ орган на Оперативна програма „Добро управление“ 2014-2020. Тя е за средства в размер на 67 200 лв. за обезпечаване стойността на авансово плащане по договор за предоставяне на безвъзмездна финансова помощ за проекта „Осигуряване функционирането на Областен информационен център – Смолян за периода  2019-2021 г.“, изпълняван от Община Смолян. \r\nНели ГЕРГЬОВСКА", "date": "2019.04.04", "title": "Смолян: Общинският съвет упълномощи кмета Николай Мелемов да издаде запис на заповед за проект, осигуряващ функционирането на Областен информационен център до 2021 г."}
{"url": "http://www.focus-news.net/news/2019/04/04/2642830/ivo-tashev-psiholog-psihologiyata-e-mnogoaspektna-nauka.html", "text": "Психологията е многоаспектна наука. Това каза за  Радио „Фокус“ – Пирин   Иво Ташев, психолог. Той посочи, че психологията е относително нова наука, която се занимава с човешката душа, психика и личност. „Психологията се разделя на различни области. Една от тях се занимава с психотерапия – частта, която се занимава с човешката душа. Има и трудова и юридическа психология, които съответно обхващат други области“, посочи Иво Ташев. По думите му трудностите на младия психолог, който тепърва навлиза в професията са свързани с това, че е изправен пред много предизвикателства. „Те са свързани с времето и икономическата ситуация като подобни трудности срещаме и психолозите, които имаме повече опит“, допълни психологът. Ташев заяви, че държавата също не помага значително на психолозите, за да може един млад човек да се реализира.  \r\n„Съществува и проблем със закона за психолога, който ако не се лъжа е от 1978 година. От тогава липсва каквото и да е обновяване“, каза още специалистът. Той посочи, че много хора, които учат пет години на студентската скамейка полагат много усилия и като завършат търсят начин да се реализират. „Съществуват и много псевдо психолози, които не са учили това, но наричат себе си различни учители. Те си измислят модерни имена и титли като, когато клиентът не попадне на правилния човек – се разочароват, което рефлектира на професията“, добави Иво Ташев. По думите му е задължително младите психолози да работят първоначално пред супервизия като така те ще имат възможността да се научат. „Полето на психологията е широко и човек може в началото да се удави в тези дълбоки води, но така се учи най-лесно да плува, докато изгради собствен стил на работа“, уточни Иво Ташев. Той посъветва младите психолози да се опитат да изградят свой собствен стил на работа, което със сигурност ще бъде полезно за тях. „Не е необходимо да се пробват да бъдат имитация на някой друг, защото ние сме уникални като личности. Реализацията също е проблем. Там също има трудности като един от проблемите, който се среща е, че държавата по никакъв начин не заплаща посещението при психолог, психотерапевт и семейна консултация“, заяви Иво Ташев. \r\nСпециалистът отбеляза също, че работата като психолог изисква мотивация, за да може човек да я изпълнява въпреки трудностите. По думите му да бъдеш психолог не е професия, а призвание. „Когато усещаш себе си призван в една професия и в едно поприще, независимо дали е психология или като при вас журналистика, няма как да не го следваш“, посочи Иво Ташев. Той каза, че много често околните коментират, че дадена професия не носи добри доходи. „Професията, призванието и желанието да помагаш на хората може би стои в основата и човек се мотивира да продължи да работи тази професия“, каза още Иво Ташев. Той допълни, че е удоволствие да виждаш доволните клиенти, които са се променили и, които са направили нещо след посещението при психолог. „Те често се сещат и благодарят на психолога, който им е помогнал в даден момент от живота, което ме кара да продължа“, коментира Иво Ташев. \r\nДенис НИКИФОРОВ", "date": "2019.04.04", "title": "Иво Ташев, психолог: Психологията е многоаспектна наука"}
{"url": "http://www.focus-news.net/news/2019/04/04/2642829/prof-ivan-iliev-edna-ot-nay-splotenite-kolegii-v-balgariya-e-lesovadskata.html", "text": "Една от най-сплотените колегии в България е лесовъдската. Това каза за предаването  „Екологичен резонанс“  на  Радио „Фокус“  чл.-кор. проф. д.н. Иван Илиев, ректор на Лесотехническия университет в София по повод Седмицата на гората. Той добави, че професията лесовъд е отдавна утвърдена, развила се през десетилетията, с възможности за реализация у нас. „Лесотехническият университет традиционно участва във всички национални мероприятия, които се организират тази седмица, но имаме и разработена собствена програма в която участват студентите и преподавателите. Седмицата на гората започна с поднасянето на венци и цветя в памет на загиналите лесовъди, което се случи през изминалата седмица и предстои да приключи с традиционното залесяване, в което участват наши студенти и преподаватели“, коментира проф. Илиев. Той добави, че Лесотехническият университет, в частност образуванието са с традиции, които се развиват във времето. „Мисията на университета е да обучава студенти в областта на горското стопанство, което е и нашата най-стара специалност. Имаме 6 факултета, 10 специалности, където се обучават младите хора в науките, свързани с природата. Студентите непременно намират реализация в онези сфери на дейност, в които ги подготвяме. Лесотехническият университет в България е висшето училище, което се характеризира с най-голямо практическо обучение, за което имаме изградени модерни бази в Бързия и в село Юндола“, каза още проф. Илиев. Ректорът на университета добави, че студентите провеждат преддипломни стожове в Горските стопанства в България. \r\nЙоланда ПЕЛОВА", "date": "2019.04.04", "title": "Проф. Иван Илиев: Една от най-сплотените колегии в България е лесовъдската"}
{"url": "http://www.focus-news.net/news/2019/04/04/2642822/pencho-milkov-bsp-skandalat-s-apartamentite-tova-e-model-na-upravlenie.html", "text": "Не става дума просто за един скандал, формите на уродливото управление започват да се виждат от гражданите. Не е само АРТЕКС, не са само тези лица, които са купували апартаменти на занижени цени - става дума за модел на управление\", това заяви народният представител от ПГ на \"БСП за България\" Пенчо Милков пред БНР, съобщиха от пресцентъра на  БСП . По думите му при по-задълбочена проверка, най-вероятно ще се установят и други хора от висшите ешалони на властта, които са се възползвали от положението.  \r\n\"Пламен Георгиев с отпуската си се крие от проблема, а не подава оставка\", заяви Милков. Той припомни, че от левицата са възразявали срещу това- председателят на КОНПИ - комисията, която ще разследва политиците за корупция, да бъде избиран от политическото мнозинство от парламента, защото става зависим. \r\nПо  предложението за нов министър на правосъдието- Данаил Кирилов, Милков коментира: \"Не става дума за очаквания, а за страхове. Данаил Кирилов използва правните си познания, за да забърка всеки скандал през изминалите месеци. Всеки път го изобличавахме от трибуната на Народното събрание, той  огъваше правото по такъв начин, че да изпълни указанията на правителството. Човекът казваше различни неща всеки ден-  с различни правни аргументи\".  \r\nПо повод отсъствието на БСП от пленарна зала, Милков заяви: \"С всяка изминала седмица, фактът, че от БСП не сме в парламента, дава възможността да се види още-по уродлива картина на управлението. Колкото повече тези хора седят в зала, виждате - те управляват заедно и това е вредно. Искаме картината да бъде ясно видяна от хората\". Народният представител коментира още, че парламентарната група на БСП ще внесе искане за отстраняване на Пламен Георгиев.", "date": "2019.04.04", "title": "Пенчо Милков, БСП: Скандалът с апартаментите - това е модел на управление"}
{"url": "http://www.focus-news.net/news/2019/04/04/2642832/razgrad-tri-nepalnoletni-momcheta-sa-razbili-detski-klatushki-v-tsentara-na-grada-i-sa-zadignali-ot-tyah-obshto-220-lv.html", "text": "Три непълнолетни момчета са установени като извършители на вандалски прояви в  центъра на Разград. Това съобщиха от  ОДМВР – Разград . През нощта на 27 срещу 28 март на площад „Ларго“ и по бул. „България“ са били разбити всички детски клатушки. След счупване на монетниците им момчетата задигнали общо 220 лв. Нанесените щети за собствениците на съоръженията възлизат на 520 лв. В хода на образуваните проверки като извършители на престъпните деяния са уличени 15-годишен от град Исперих, 14-годишен от село Пчелина и 15-годишен от село Владивировци.", "date": "2019.04.04", "title": "Разград: Три непълнолетни момчета са разбили детски клатушки в центъра на града  и са задигнали от тях общо 220 лв"}
{"url": "http://www.focus-news.net/news/2019/04/04/2642831/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет. 17). Това съобщиха от пресцентъра на  ГЕРБ . Събитието ще се проведе днес от 15.30 ч.", "date": "2019.04.04", "title": "ГЕРБ ще даде извънреден брифинг"}
{"url": "http://www.focus-news.net/news/2019/04/04/2642834/ep-evrodeputatite-prieha-merki-za-sachetavane-na-rabotata-i-semeyniya-zhivot.html", "text": "•\tНай-малко 10 работни дни отпуск по бащинство платени като болнични  \r\n•\tДва месеца неподлежащото на прехвърляне право на платен родителски отпуск  \r\n•\t5 дни годишно отпуск за полагащо грижи лице  \r\n•\tГъвкаво работно време, което включва дистанционна работа  \r\nПарламентът одобри правилата относно отпуска по бащинство и неподлежащото на прехвърляне право на родителски отпуск, в окончателно гласуване в четвъртък, съобщава  пресслужбата на Европейския парламент . \r\nЗаконодателството, договорено неофициално с министрите на ЕС, постановява минимални изисквания за всички държави членки, с цел да се насърчи представителството на жените на работното място и да се засили ролята на бащата или на съответния втори родител в семейството. Това ще се отрази положително върху децата и семейния живот, като същевременно по-точно се отразяват обществените промени и се насърчава равенството между половете.  \r\nОтпуск по бащинство, за родители и лица полагащи грижи  \r\n•\tПравото на поне десет работни дни платен отпуск по бащинство за бащи или равностойни втори родители (където е признато от националното законодателство) е предоставено около времето на раждането и платено не по-малко от нивото на отпуск по болест.  \r\n•\tЕвродепутатите също добавиха правото на два месеца неподлежащо на прехвърляне и платено право на родителски отпуск. Този отпуск следва да бъде индивидуално право, което създава подходящите условия за по-балансирано разпределение на отговорностите за полагане на грижи в семейството.  \r\n•\tДържавите членки ще осигурят адекватно заплащане или обезщетение за минималния, неподлежащ на прехвърляне период за родителски отпуск, което отчита, че използването на родителски отпуск често води до намаляване на семейния доход и по-високо платеният член на семейството (който често е мъж) трябва да може да се възползва от това право.  \r\n•\tДържавите членки трябва да могат да предлагат поне 5 дни годишно отпуск за лицата полагащи грижи, за работници, които се грижат за роднина или член на същото домакинство, който има сериозно здравословно състояние или влошено състояние, свързано с възрастта.  \r\nДържавите членки, които вече гарантират заплащане или надбавка от поне 65% от нетната заплата на работника, в рамките на период от поне 6 месеца родителски отпуск за всеки родител, могат да решат да запазят тази система.  \r\nГъвкаво работно време  \r\nРаботещи родители или лица, полагащи грижи, ще могат да изискват корекция на работното време, което може да включва, когато е възможно, дистанционна работа или гъвкаво работно време. Когато се разглеждат молбите за гъвкаво работно време, работодателите може да вземат предвид не само собствените ресурси и оперативен капацитет, но и специалните нужди на родителите на деца с увреждания или продължителни заболявания и тези на самотни родители.  \r\nЗаконодателството беше прието с 490 гласа „за“, 82 гласа „против“ и 48 гласа “въздържал се“.  \r\nСледващи стъпки  \r\nДирективата влиза в сила на двадесетия ден след публикуването й в Официалния вестник на ЕС. Държавите членки имат три години да приложат правилата.", "date": "2019.04.04", "title": "ЕП: Евродепутатите приеха мерки за съчетаване на работата и семейния живот"}
{"url": "http://www.focus-news.net/news/2019/04/04/2642825/prezidentat-na-germaniya-frank-valter-shtaynmayer-shte-okurazhavam-balgariya-reformite-za-osiguryavaneto-na-pravova-darzhava-i-borbata-s-koruptsiyata-da-badat-prodalzheni.html", "text": "Ще окуражавам България за реформите за осигуряването на правова държава и борбата с корупцията да бъдат продължени. Ще окуражавам България за реформите за осигуряването на правова държава и борбата с корупцията да бъдат продължени. Това каза германският президент  Франк-Валтер Щайнмайер след среща с българския държавен глава Румен Радев, предаде репортер на  Агенция „Фокус“. Според него борбата с корупцията трябва да бъде извършена от независими ведомства. „По този въпрос България и Германия отдавна говорят. Водят разговори, това не е магьосничество, не трябва да се чака нещо подобно за развиването на нови идеи. България измина вече дълъг път на реформите и нашата молба е България да продължава по този път, включително с борбата с корупцията\", допълни президентът на Германия. \r\n„По отношение на българската вътрешна политика и аз имам предвид по-нататъшни разговори, искам да кажа, че България показа впечатляваща дейност по отношение на реформите и в рамките на предстоящите си разговори ще ползвам моите възможности. Искам да окуражавам за реформите за осигуряването на правовата държава, борбата с корупция да бъдат продължени“, поясни президентът на Германия. Той посочи, че от собствен опит знае, че свободата на медиите е необходима, за да се създава съответното доверие на населението и да се създадат добри инвестиции. Той изрази радостта си от посещението си в София.  \r\n„Радвам се за предстоящите разговори с министър-председателя след малко, а след това с председателят на Народното събрание. Утре ще правим нещо съвсем различно. Заедно ще пътуваме за Пловдив и ще имаме възможността да се запознаем с европейската столица на културата и евентуално да разберем какви бяха ползите за това Пловдив да бъде избран като културна столица“, допълни Шайнмайер.  \r\nЗа излизането на Великобритания от ЕС, германският президент коментира, че най-лошото решение е нерегулиран Брекзит. „Това ще бъде в ущърб на Великобритания, но би трябвало всички да бъдем наясно, че отрицателните последствия, може би и политически, ще има в целия континент. За това все още се надявам, че ще бъдат намерени решения и че Великобритания и по-специално долната камара на парламента ще намерят една приемлива позиция“, допълни той. Попитан дали очаква конкретни резултати и какви са шансовете „Фолксваген“ да отвори завод в България, президентът на Германия, отговори, че искат да изпратят посланието, че от немската страна има голям интерес политическите, културните и икономическите отношения между двете страни да станат по-тесни.  \r\nДеница КИТАНОВА", "date": "2019.04.04", "title": "Президентът на Германия Франк-Валтер Щайнмайер: Ще окуражавам България реформите за осигуряването на правова държава и борбата с корупцията да бъдат продължени"}
{"url": "http://www.focus-news.net/news/2019/04/04/2642835/hilyada-fidanki-zalesiha-kray-stara-zagora.html", "text": "Хиляда фиданки от видовете „Червен американски дъб“ и „Акация“ бяха залесени днес на площ от около 7 дка на местността „Магарешка поляна“ до кв. „Дъбрава“ в Стара Загора. Това съобщиха от пресцентъра на  Община Стара Загора . \r\n„На това място, през есента на миналата година, също имаше залесителна акция“, подчерта инж. Петър Заяков, директор на Регионална дирекция на горите. „Трудно се възстановява гора, иска се постоянство и много упоритост. Смятам, че ще успеем да възвърнем гората на местата, на които тя е пострадала заради пожари“, допълни той и даде начало на традиционната залесителна кампания, посветена на Седмицата на гората.  \r\nСлед обстоен инструктаж от инж. Заяков и инж. Иван Чергеланов, директор на Регионално горско стопанство за начина на засаждане на младите фиданки десетки граждани се включиха в зелената инициатива. В залесяването участваха още и председателят на Общинския съвет Таньо Брайков, общинският съветник Юсни Ибрям, заместник областните управители Петя Чакърова, Димитър Драчев и Красимир Червилов, ръководители и представители на местната съдебна власт, областните дирекции „Земеделие“ и „Безопасност на храните“ и други.", "date": "2019.04.04", "title": "Хиляда фиданки залесиха край Стара Загора"}
{"url": "http://www.focus-news.net/news/2019/04/04/2642836/kmetat-zhivko-todorov-izgrazhdaneto-na-moshtna-industrialna-zona-e-myarkata-koyato-obshtina-stara-zagora-predpriema-za-da-difersifitsira-razvitieto-na-ikonomikata.html", "text": "„Изграждането на мощна индустриална зона е мярката, която Община Стара Загора предприема, за да диферсифицира развитието на икономиката, която е все още силно зависима от комплекса „Марица-изток“ и това ще продължи и в близките години. Знаем за създадените проблеми с въглищните централи, държавата трябва да има предсказуемост, да има стратегия докога дружествата могат да ползват държавна подкрепа, както и да има енергийна стратегия“, каза кметът Живко Тодоров на дискусията „Среща на бизнеса в Стара Загора и региона“, организирана от вестник „Капитал“, съобщиха от  Общината . Той обясни, че зона „Загоре“ стартира с площ от 150 дка, но вече се работи те да станат 300, а впоследствие могат да бъдат включени и други терени, не само общински. В Стара Загора трябва да се даде възможност на публично-частно партньорство да привлече бизнеса. „Мисля, че това е правилният път пред Общината - да предостави добри условия на бизнеса за работа. Аз съм оптимист за бъдещето, преходът ще бъде труден, но мисля, че има потенциал“, каза още Тодоров. На въпрос от залата, само това ли ще е зоната, кметът отговори, че вече са поискали летището да бъде прехвърлено на общината, където също може да се обособи индустриален център. На въпроса за съвместна работа с община Казанлък, Тодоров отговори, че има възможности двете общини да си партнират в бизнеса, в туризма и в професионалното образование. \r\nПетър Ганев от Института по пазарна икономика сподели, че Стара Загора е един от най-интересните икономически центрове.  Той е със силно индустриален профил-66% от добавената стойност е от индустрия и 34% от услуги. Стара Загора вече е обърнала тренда т. е. повече хора идват, отколкото си отиват. Той препоръча да се обърне повече внимание на развитие на фирми от IT сектора и други, които дават възможност за по-високи заплати на младите хора. Живко Тодоров сподели, че в Стара Загора хората идват хора да работят и живеят заради спокойствието, наличието на добра образователна инфраструктура, транспорт и др. Той отново апелира за бърза и качествена децентрализация, която ще помогне за по-добро регионално планиране. По думите му в други държави местната власт има много по-големи правомощия. „Децентрализацията е бъдещето и това е начина да заработим по-успешно“, категоричен бе кметът.  \r\nУчастниците в дискусията обсъдиха бизнес-климата и бъдещето на региона с акценти върху политиката за привличане на инвестиции и работна ръка, състоянието на обучението в областта и влиянието на кохезионната политика на Европейския съюз върху развитието на региона. Във втората част на форума акцентът беше върху качеството на живот и градската среда като основа на конкурентността на един регион.", "date": "2019.04.04", "title": "Кметът Живко Тодоров: Изграждането на мощна индустриална зона е мярката, която Община Стара Загора предприема, за да диферсифицира развитието на икономиката"}
{"url": "http://www.focus-news.net/news/2019/04/04/2642833/prokuror-liliya-manolova-prestapnata-grupa-v-dai-pernik-e-sabirala-taksa-spokoystvie-ot-sobstvenitsi-na-transportni-firmi.html", "text": "Престъпната група в ДАИ-Перник е събирала такса „спокойствие“ от собственици на транспортни фирми, за да не бъдат притеснявани и спирани и да не бъдат санкционирано водачи на техни превозни средства. Това каза Лилия Манолова, наблюдаващият прокурор по делото за организирана престъпна група за подкупи в „Автомобилна администрация“ – Перник, предаде репортер на  Агенция „Фокус“ . По думите ѝ ръководителят на групата - зам.-началникът на ДАИ-Перник, е контролирал дейността и лично е взимал сумите от управителите на транспортните фирми. Тя обясни, че началникът на ДАИ-Перник е „туширал“ сигналите от граждани и е прикривал дейността на организираната престъпна група.  \r\nНаблюдаващият прокурор обясни, че друг участник в схемата е психологът, който е правил изследвания за психическа годност за получаване на Свидетелство за управление на МПС. Сумите, които е получавал той, отново ги е предоставял на ръководителя. Други членове са правили проверки и са съставяли актове, като вписвали леки нарушения и са получавали в замяна възнаграждения.   \r\nДаяна ДЮЛГЕРОВА", "date": "2019.04.04", "title": "Прокурор Лилия Манолова: Престъпната група в ДАИ-Перник е събирала такса „спокойствие“ от собственици на транспортни фирми"}
{"url": "http://www.focus-news.net/news/2019/04/04/2642837/korneliya-ninova-za-rozhdeniya-den-na-v-duma-dokato-ima-bsp-shte-ima-vestnik-duma-i-obratno.html", "text": "Докато има БСП, ще има и вестник „Дума“ и обратно. Това заяви лидерът на БСП Корнелия Нинова по повод 29-тия рожден ден на вестник „Дума“, съобщиха от пресцентъра на  БСП . „Поздравявам екипа на „Дума“. За тези 29 години вестникът е преживял и трудни, и успешни моменти. Но се е съхранил, защото в него работят професионалисти, обективни и умни журналисти. Вие сте неговата сила. Пожелавам ви да бъдете здрави и все така активни“, каза още тя.", "date": "2019.04.04", "title": "Корнелия Нинова за рождения ден на в. Дума: Докато има БСП, ще има вестник „Дума“ и обратно"}
{"url": "http://www.focus-news.net/news/2019/04/04/2642839/pazardzhik-regionalnata-direktsiya-po-gorite-provezhda-razlichni-initsiativi-po-povod-sedmitsata-na-gorata.html", "text": "Регионална дирекция по горите (РДГ) – Пазарджик провежда различни инициативи по повод Седмицата на гората, каза за  Радио „Фокус“ – Пазарджик  инж. Ангел Кузманов, директор на РДГ – Пазарджик. Той обясни, че днес мероприятията продължават, като горските инспектори ще извършат залесяване съвместно със служители от Общинска болница – Велинград в двора на лечебното заведение. Освен това в Целодневната детска градина в квартал „Чепино“ във Велинград ще се проведат занимания по горска педагогика. \r\n„Децата ще отговарят на въпроса „Защо ни е необходима гората” и отново ще съдействаме за засаждането на фиданки в двора на детското заведение. Интересът към гората и професията на лесовъда от страна на децата, проявен в инициативите с подрастващи, с всяка година се увеличава“, обясни Кузманов. Той каза също, че служителите от дирекцията вече са посетили потребителите на Дома за възрастни хора във Велинград, където са проведени беседи на теми за развитието на горското дело в страната, засадени са и фиданки в двора на дома. \r\nВаня НИКОЛОВА", "date": "2019.04.04", "title": "Пазарджик: Регионалната дирекция по горите провежда различни инициативи по повод Седмицата на гората"}
{"url": "http://www.focus-news.net/news/2019/04/04/2642828/mkd-makedoniya-gpts-prizova-vartolomey-da-othvarli-iskaneto-na-vinozhito-za-izpolzvane-na-makedonski-ezik-v-nyakoi-tsarkvi-v-severna-gartsiya.html", "text": "„Загрижени сме от искането на онези, които се наричат македонци, жители от Северна Гърция за отслужване на литургии на т.нар. македонски език“, се казва в писмо на Светия синод на Гръцката православна църква до константинополския патриарх Вартоломей по повод искането на „Виножито“, партията на „македонците“ в Гърция за използване на „македонски език“ в някои гръцки църкви, предава  скопското електронно издание „МКД“ . \r\nВ писмото до Вартоломей, ГПЦ казва, че „се работи за искане на самозвано македонско малцинство от политически агент, който пише от името на т.нар. македонското малцинство в Гърция да се провеждат богослужения на така наречения македонски език в чувствителния регион на Северна Гърция“. \r\n„Като православни християни, етническите македонци в Гърция, искаме в нашите църкви да може да се използва нашия майчин съвременен македонски език, който принадлежи към по-широкото семейство на южнославянските езици, чиято азбука е измислена през IX век в Солун от светиите Кирил и Методий“ , пишат от Виножито до патриарха в Истанбул. \r\nПо-рано ректорът на университета „Македония“ в Солун непряко отхвърли искането на „Виножито“ за изучаване на македонски език. Гръцките професори предупреждават, че признаването на македонския език в Договора от Преспа е опасна грешка, защото това „може да означава признаване на македонския език, който не съществува“. \r\nПревод и редакция:", "date": "2019.04.04", "title": "„МКД“ (Македония): ГПЦ призова Вартоломей да отхвърли искането на Виножито за използване на „македонски език“ в някои църкви в Северна Гърция"}
{"url": "http://www.focus-news.net/news/2019/04/04/2642841/stara-zagora-zhiteli-na-grada-chetat-poeziyata-na-veselin-hanchev-po-povod-100-godini-ot-rozhdenieto-mu.html", "text": "На 4 април 2019 г. отбелязваме 100 години от рождението на един от най - емблематичните и обичани български поети, роден в Стара Загора – Веселин Ханчев. Това съобщиха от  Община Стара Загора . Бележитият старозагорец е не само поет - класик, но и публицист, преводач, автор на сценарии за филми и радиопиеси, драматург в Софийската опера и Сатиричния театър, редактор на сп. „Пламък“. Потомък е на известните старозагорски родове Азманови и Ханчеви, първи почетен гражданин на Стара Загора в най-новата история на града (1962 г.) и заслужил деятел на културата (1963 г). Съветник е по културните въпроси в посолствата на България във Варшава и Париж. Поезията на Веселин Ханчев ще се чете, в негова памет, през целия април на различни сцени в Стара Загора. В четенията с деца и ученици се включват поети, писатели, журналисти и библиотекари, актьори и общественици, детски клуб „Приятели на книгата“ и Център за работа с доброволци при библиотека „Родина“. На 9 април, в чест на годишнината от рождението на Ханчев, в Стара Загора ще гостува един от членовете на журито на поетичния конкурс „Веселин Ханчев“ – Петър Чухов, с новата си книга „Достатъчно дълго“ – сборник с проза. Премиерата е от 18.00 часа в Къщата на архитекта на ул. „Сава Силов“ 37. 36-тото издание на националния поетичен конкурс, в началото на месец ноември тази година, също е посветено на големия български поет. На 15 април от 10.30 часа, във филиала на библиотека „Родина“ - клуб „Августа Траяна“ канят на литературно четене „Гражданските и интимните вълнения на Веселин Ханчев“. На клуба ще гостуват ученици от СУ „Христо Ботев“. На 17 април от 15.00 часа в парка пред бившата сграда на Първо ОУ „Георги Бакалов“ – читалищните секретари на селата Горно Ботево, Михайлово, Плоска могила, Памукчии и техни приятели ще четат стихове на Веселин Ханчев. В бъдещата постоянна експозиция на Музей „Литературна Стара Загора“ името на Веселин Ханчев ще бъде един от основните акценти. Посетителите ще могат да разгледат голяма част от личната библиотека на поета и много други любопитни експонати, свързани с живота и творчеството му.", "date": "2019.04.04", "title": "Стара Загора: Жители на града четат поезията на Веселин Ханчев по повод 100 години от рождението му"}
{"url": "http://www.focus-news.net/news/2019/04/04/2642815/afp-mishel-barnie-privetstva-pregovorite-mezhdu-mey-i-korbin-za-brekzit.html", "text": "Главният преговарящ за Брекзит от страна на Брюксел Мишел Барние в четвъртък приветства преговорите между британския премиер Тереза Мей и председателя на опозиционната Лейбъристка партия Джереми Корбан, целящи постигането на взаимноизгодна сделка за излизане на Обединеното кралство от Европейския съюз, предава  AFP . \r\n„Приветстваме междупартийния диалог във Великобритания. Време е за решения“, написа в „Туитър“ Барние, докато Мей й Корбин се готвят за втория кръг от преговорите си за постигане на компромис, който трябва да предотврати развода между Лондон и Брюксел без сделка следващия петък. \r\nПревод и редакция:", "date": "2019.04.04", "title": "AFP: Мишел Барние приветства преговорите между Мей и Корбин за Брекзит"}
{"url": "http://www.focus-news.net/news/2019/04/04/2642845/haskovo-26-godishen-mazh-ot-dimitrovgrad-e-zadarzhan-za-izrabotvane-na-falshivi-banknoti.html", "text": "26-годишен мъж от Димитровград е задържан за изготвяне на неистински банкноти. Това съобщиха от пресцентъра на  МВР . Полицейските действия са предприети вчера след получена информация за мъж, който предлагал на „клиенти“ фалшиви 20-левови банкноти с офертата да спечелят от продаването на неистинските пари по 15 лева, а 5 лева да остават за него. При последвало претърсване в жилището му на улица „Битоля“ в града, униформените открили 53 неистински банкноти с номинал от 20 лева и 4 банкноти с номинал от 5 лева. Намерени са още цветен принтер и 21 заготовки с напечатани едностранно банкноти от 20 лева. Банкнотите, принтера и заготовките са предадени с протокол на разследващите. Мъжът, познат на органите на реда, е задържан в полицейския арест, по случая е образувано досъдебно производство по чл.243 ал.1 от НК, работата по него продължава под наблюдението на прокуратурата.", "date": "2019.04.04", "title": "Хасково: 26-годишен мъж от Димитровград е задържан за изработване на фалшиви банкноти"}
{"url": "http://www.focus-news.net/news/2019/04/04/2642843/sofiya-sdvr-ustanovi-sobstvenika-na-izgubenite-pari-predadeni-v-chetvarto-rayonno-upravlenie.html", "text": "СДВР установи собственика на изгубените пари, предадени в Четвърто Районно управление. Това съобщиха от пресцентъра на  МВР . В полицейското управление е дошъл представител на търговска фирма, който на 29 март изгубил сума пари. След проведени беседи и оперативни действия по безспорен начин е установено, че именно той е собственикът на парите, предадени от съвестен гражданин на 29 март в Четвърто Районно управление-СДВР. В този ден той минавал с велосипеда си по бул. „Симеоновско шосе“ видял на пътното  платно пари, вързани с ластик. Прибрал ги и незабавно ги предал в най-близкото районно управление. \r\nТъй като в районното управление нямаше постъпил  заявителски материал за подобен случай, бе разпространена  информация за търсене на собственика им. Човекът, изгубил въпросната сума, видял публикациите и дошъл в управлението, като съобщил данни и детайли, необходими за удостоверяване истинността на твърдението му, че именно той е собственикът на парите. Той благодари на велосипедиста за доблестната постъпка.", "date": "2019.04.04", "title": "София: СДВР установи собственика на изгубените пари, предадени в Четвърто Районно управление"}
{"url": "http://www.focus-news.net/news/2019/04/04/2642844/paketat-mobilnost-evropeyskiyat-parlament-prie-na-parvo-chetene-pozitsiya-za-promyana-na-pravilata-za-avtomobilnite-prevozi.html", "text": "Европейските депутати промениха правилата за борба с незаконните практики в автомобилния транспорт  и подобряване на условията за работа на водачите, съобщава  официалният уебсайт на Европейския парламент . \r\nВ четвъртък Парламентът одобри позицията си да преговаря със Съвета относно преразгледаните правила за командироване на водачи, времето за почивка на водачите и по-доброто прилагане на правилата за каботаж. Те също така искат да сложат край на нарушаването на конкуренцията от страна на превозвачите, които използват дружества с пощенски кутии, се отбелязва в съобщението.  По-справедлива конкуренция и борба с незаконните практики в международния транспорт \r\nЗа да открие кога пътните превозвачи нарушават правилата, Парламентът желае да замени съществуващото ограничение за броя на каботажните превози (т.е. транспортни операции в друга държава от ЕС след трансгранична доставка), със срок (3 дни) и въвеждане на регистрация на граничните пунктове чрез тахографи на превозни средства. \r\nТрябва да има и „период на охлаждане“ за превозните средства, които да бъдат прекарани в страната на произход (60 часа), преди да се насочат към друг каботаж, за да се предотврати „систематичен каботаж“. \r\nЗа да се бори с използването на фирмите с пощенски кутии, предприятията за автомобилен превоз на товари трябва да имат значителни дейности в държавата-членка, в която са регистрирани. Тъй като операторите все по-често използват леки търговски превозни средства за предоставяне на транспортни услуги, тези оператори също ще трябва да следват нормите на ЕС за транспортните оператори, казват депутатите. Ясни правила за командироване на водачи и по-малко бюрокрация за операторите \r\nОбщите правила на ЕС за командироване на водачи ще предоставят ясна правна рамка за прилагане на правилата за командироване на работници в сектора на мобилните превози, за да се предотврати бюрокрацията, причинена от различни национални подходи и да се осигури справедливо възнаграждение за водачите. \r\nЧленовете на ЕП искат правилата за командироване да се прилагат за каботаж и трансгранични транспортни операции, с изключение на транзитни, двустранни операции и двустранни операции с едно допълнително натоварване или разтоварване във всяка посока (или нула на излизане и две при връщане). \r\nЧленовете на ЕП искат цифровите технологии да се използват за улесняване на живота на водачите и намаляване на времето за проверка на пътищата. Те също така искат националните органи да се съсредоточат върху компании с ниска отчетност за спазване на правилата, като същевременно намалят броя на случайните проверки на спазващите закона оператори.  По-добри условия за работа на водачите \r\nЧленовете на ЕП също предложиха промени, които да помогнат да се осигурят по-добри условия за почивка на водачите. Компаниите ще трябва да организират графиците си, така че водачите да могат да се връщат редовно (поне на всеки 4 седмици). Задължителният период на почивка в края на седмицата не трябва да се взема в кабината на камиона, добавят депутатите. Резултати от гласуванията \r\nПозицията на ЕП относно правилата за командироване на водачи беше одобрена с 317 гласа „за“, 302 „против“ и 14 „въздържали се“. \r\nПозицията относно правилата за периодите на почивка на водачите беше одобрена с 394 гласа „за“, 236 „против“ и 5 „въздържали се“. \r\nПозицията относно изменението на правилата относно достъпа до професията на автомобилен превозвач и на пазара на автомобилни превози на товари, установяването на правила за каботажа и борбата с фирмите с пощенски кутии беше одобрена с 371 гласа „за“, 251 „против“ и 13 „въздържали се“. \r\nПревод и редакция:", "date": "2019.04.04", "title": "Пакетът \"Мобилност\": Европейският парламент прие на първо четене позиция за промяна на правилата за автомобилните превози"}
{"url": "http://www.focus-news.net/news/2019/04/04/2642842/stroitelstvoto-na-zlaten-vek-spira.html", "text": "На среща при министър-председателя Бойко Борисов кметът на София Йорданка Фандъкова отново заяви, че разрешението за строеж на сградата „Златен век“ в столичния квартал „Лозенец“ е изтекло. Това съобщиха от  правителствената информационна служба . \r\nФандъкова поиска от министъра на регионалното развитие и благоустройството Петя Аврамова да бъдат предприети действия по спиране на строителството на сградата. Министър Аврамова информира премиера Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа. На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава.", "date": "2019.04.04", "title": "Строителството на „Златен век“ спира"}
{"url": "http://www.focus-news.net/news/2019/04/04/2642840/prokuror-liliya-manolova-kakto-balgarski-taka-i-chuzhdestranni-firmi-sa-plashtali-taksa-spokoystvie-na-prestapnata-grupa-v-dai-pernik.html", "text": "Както български, така и чуждестранни фирми са плащали такса „спокойствие“ на престъпната група в ДАИ-Перник. Това каза Лилия Манолова, наблюдаващият прокурор по случая с организираната престъпна група за подкупи в „Автомобилна администрация“ – Перник, предаде репортер на  Агенция „Фокус“ . „Различното, което констатирам е единствено конспиративността, която е в много висока степен. Ръководителят и участниците са предприели мерки да не бъдат документирани техните престъпления“, посочи тя, като обясни, че организаторът на групата е давал нареждане на управителите на транспортните групи да дават парите чрез ръкостискане. „При стиковането на действията от наша страна и служителите на ГДБОП нямаше никакъв теч на информацията, прецизността с която се подходи даде резултат“, отбеляза прокурор Манолова. Тя обясни, че голяма част от служителите в ДАИ са знаели за съществуването на тази група. Не всеки от тях е бил допускан да участва в нея. „Те са виждали и подозирали много от действията им. Подборът е бил извършван от ръководителя на групата. Не само български, но и чуждестранни фирми са плащали данък „спокойствие“ спрямо автомобилите, които пътуват през територията на страната. Всички участници в организираната престъпна група, са били разположени в различни екипи, които са правили проверки по пътищата“, уточни тя.  \r\nДаяна ДЮЛГЕРОВА", "date": "2019.04.04", "title": "Прокурор Лилия Манолова: Както български, така и чуждестранни фирми са плащали такса „спокойствие“ на престъпната група в ДАИ-Перник"}
{"url": "http://www.focus-news.net/news/2019/04/04/2642850/momchil-nekov-evrodeputat-tendentsiyata-s-plastmasovite-otpadatsi-tryabva-da-bade-obarnata.html", "text": "Тенденцията с пластмасовите отпадъци трябва да бъде обърната. Това каза за предаването  „Екологичен резонанс“  на  Радио „Фокус“  Момчил Неков от Групата на Прогресивния алианс на социалистите и демократите в Европейския парламент. До 2026 година трябва да има количествено намаление спрямо 2022 година в употребата на пластмасови продукти за еднократна употреба като чаши за напитки и техните капачки и капаци, които да бъдат прикрепени към бутилката, съдове за хранене със или без капак, обясни евродепутатът. „Реално всяка година има увеличаване на пластмасовите отпадъци. Всеки ден се изпиват близо 22.5 млрд. напитки. Една трета от тях са в чашка за еднократна употреба. Това, което се наблюдава в океаните, дори и на 6000 метра дълбочина - пластмасови отпадъци, което влияе върху околната среда, влияе върху животинското разнообразие, има много снимки как китове умират заради рибарските мрежи, които са изоставени в морето. Тоест, тук трябва да се премине към няколко мерки, които са основни: ограничаване на пазара на пластмасата, намаляване на потреблението, разделно събиране, капачките да са прикрепени към бутилката, тоест да се смени дизайнът на самите бутилки, и разширена отговорност за производителите. Това означава, че те трябва да плащат и разходите за осведомяване, събиране и почистване на замърсяването от отпадъци“, коментира Момчил Неков. Той даде за пример Германия, където, ако върнеш пластмасовата бутилка от мястото, където си я закупил, получаваш 15-20 цента обратно в зависимост от размера на самата бутилка, което води до намаляване на бутилките за еднократна употреба. „Определено трябва да се действа в тази насока, това е разширена отговорност, тоест тук да са предвидени и средства – финансови средства, и средства за събирането и осведомяването на потребителите от този ефект. От тази гледна точка е важно да има и чисто технологични подобрения и иновации“, добави Момчил Неков. \r\nЙоланда ПЕЛОВА", "date": "2019.04.04", "title": "Момчил Неков, евродепутат: Тенденцията с пластмасовите отпадъци трябва да бъде обърната"}
{"url": "http://www.focus-news.net/news/2019/04/04/2642848/sofiya-zhena-i-mazh-sa-privlecheni-kato-obvinyaemi-za-pritezhanie-i-razprostranenie-na-produkti-sadarzhashti-sintetichen-konop.html", "text": "27-годишни жена и мъж са задържани в Четвърто Районно управление - СДВР за притежание и разпространение на продукти, съдържащи синтетичен коноп. Те били засечени от полицейски служители на 18 март в ж.к. „Лозенец“ в хода на полицейска операция за противодействие на престъпления, свързани с наркотици. Това съобщиха от пресцентъра на  МВР . При последвалите процесуални действия, в офис, ползван от мъжа полицаите намерили и иззели 75 кутии с продукти, съдържащи синтетичен коноп. Двамата били задържани с полицейски мерки до 24 часа, а по случая е образувано досъдебно производство. След доклад на събраните материали в Софийска градска прокуратура те са привлечени като обвиняеми за престъпление по чл. 354 а от НК. Наложени са им  мерки за неотклонение „парична гаранция“ в размер на 500 лева.", "date": "2019.04.04", "title": "София: Жена и мъж са привлечени като обвиняеми за притежание и разпространение на продукти, съдържащи синтетичен коноп"}
{"url": "http://www.focus-news.net/news/2019/04/04/2642846/prokuror-liliya-manolova-pri-aktsiyata-v-dai-pernik-sa-izzeti-okolo-60-hil-lv.html", "text": "Грубо 51 хил. лв. сме иззели, близо 6 хил. евро и други суми в различни валути - лири, евро, долари. Това каза Лилия Манолова, наблюдаващ прокурор по случая с организираната престъпна група за подкупи в „Автомобилна администрация“ – Перник, предаде репортер на  Агенция „Фокус“ . Тя обясни, че в събота ще бъде внесен иск в Специализирания наказателен съд за искане за налагане на мярка „задържане под стража“ на шестимата, които са обвинени за участие в престъпна група за подкупи в „Автомобилна администрация“ – Перник. Тя обясни, че групата е изисквала от 100 до 500 лв. месечна такса за един автомобил.  \r\nИво Анакиев, директор на ГДБОП–Перник обясни, че сигнал за действията на организирана престъпна група са го получили през май месец миналата година.  \r\nДаяна ДЮЛГЕРОВА", "date": "2019.04.04", "title": "Прокурор Лилия Манолова: При акцията в ДАИ-Перник са иззети около 60 хил. лв."}
{"url": "http://www.focus-news.net/news/2019/04/04/2642851/ministar-neno-dimov-otkri-konferentsiya-za-opazvane-na-morskata-okolna-sreda.html", "text": "Министърът на околната среда и водите Нено Димов откри международна конференция за сътрудничество в областта на морските отпадъци. Форумът за опазването на морската околна среда от замърсявания е с фокус върху река Дунав и Черно море. Това съобщиха от пресцентъра на  министерството . „Между 150 000 и 500 000 тона пластмасови отпадъци попадат в моретата и океаните всяка година, а веднъж изхвърлени – те остават там“, каза министър Нено Димов. Той допълни, че перфектната кръгова икономика е природата, защото в нея думи като „отпадък“ и „неполезно“ не съществуват, всичко има стойност и всъщност това е фундаментът на идеята за „кръгова“ икономика. Миналата година по време на Българското председателство на Съвета на ЕС със законодателния пакет за „Кръгова икономика“ бяха положени основите за насърчаване на устойчивия икономически растеж и „затваряне на кръга“ от производството и потреблението до управлението на отпадъците. Конкретен пример в посока за решаване на проблема с отпадъците в морето е инициативата на МОСВ за нормативни промени при разделното събиране на отпадъци от опаковки (пластмаса, хартия, картон и стъкло) и въвеждането на нови задължения на ползватели на търговски обекти на морските плажове. Според министър Димов пред нас се откриват нови хоризонти, които ни дават увереност за справянето с все по-нарастващия екологичен проблем – замърсяването на реките, моретата и океаните. Балансът „човек – икономика – природа“ е предизвикателство в глобален мащаб. Пример за това е именно районът на Черно море, където въпреки различията между черноморските страни и тяхната принадлежност към различни международни организации и икономически съюзи, усилията трябва да се обединени в посока прилагане на мерки и политики за неговото опазване и устойчиво управление. Конференцията е част от календара на ротационното Българско председателство на Организацията за Черноморско икономическо сътрудничество в периода 1 януари - 30 юни 2019 г. В нея участваха още зам.-министърът на външните работи Емилия Кралева и генералният секретар по околна среда на Румъния Йон Чимпеану. Във видео обръщение към участниците във форума еврокомисарят по околна среда, морско дело и рибарство Кармену Вела припомни, че миналата година ЕС прие общоевропейска стратегия за намаляване на замърсяването с пластмаси. Той беше категоричен, че в каузата срещу пластмасовите отпадъци в моретата и океаните е необходимо всички да обединят усилията си в общи действия – и рибари, и НПО, и академични среди, и политици.", "date": "2019.04.04", "title": "Министър Нено Димов откри конференция за опазване на морската околна среда"}
{"url": "http://www.focus-news.net/news/2019/04/04/2642852/maya-manolova-ombudsman-smyatam-za-izklyuchitelno-nedostoyno-povedenieto-i-opitite-da-badat-natiskani-meditsinski-spetsialisti-da-ne-protestirat.html", "text": "„Смятам за изключително недостойно поведението и опитите да бъдат натискани медицински специалисти, да не протестират. Това е конституционно право - да изразяваш мнение и да протестираш. И никой – бил той началник на болница, министър или кмет, не може да го забрани. Вие сте в правото си, а аз като омбудсман, който защитава правата на гражданите, ще бъда във всяка една ситуация, на всяко едно място, където някой се опитва да натиска хората, да ги мачка, да им извива ръцете и да не им дава да си кажат мнението и да си отстояват правата“. Това каза омбудсманът Мая Манолова днес пред протестиращите медицински специалисти във Враца, а думите й бяха посрещнати с бурни ръкопляскания, съобщиха от пресцентъра на  Омбудсмана на Република България . Заради оказван натиск да не протестират, медицинските специалисти от Враца днес са организирали два протеста - пред сградата на МБАЛ „Христо Ботев“ и пред общината, подкрепени от техни колеги от областта и от столицата.  \r\n„Бях в Казанлък, бях в Кюстендил, през следващата седмица ще съм в Стара Загора, после сме в Бургас, в Русе - навсякъде, където някой се опитва да мачка медицински работници“, заяви общественият защитник. Тя подчерта, че е имало опити от страна на ръководството на болницата да упражнява натиск, но вчера ситуацията била взривена допълнително с предложението да им бъдат увеличени заплатите с 50 лв., т.е. да станат 610 лв., което в условията на национален протест на медицинските специалисти било подигравка. В отговор на създалата се ситуация,  професионалистите по здравни грижи заявиха, че ще подготвят нов национален протест, който ще се състои на 15 май 2019 г. пред сградата на Министерския съвет в столицата. Манолова заяви, че идва за четвърти път във врачанската болница, но подчерта, че ако трябва ще я посети още 44 пъти, докато проблемите в МБАЛ „Христо Ботев“ не бъдат решени. По думите й нито едно от обещанията, които са били поети за решаване на проблемите във врачанската болница, не се изпълняват, включително обещаните средства около 1,5 млн. лв. за ремонт на инвазивно отделение, за монтиране на ангиограф, за ремонт на родилното отделение, където мазилката пада върху родилки и бебета, за ремонт на отделението по хемодиализа с нова апаратура.  \r\n„Нищо не се случва и съм дошла да попитам за пореден път изпълнителния директор на болницата – защо? През месец декември той пое ангажимент, че буквално до дни ще бъде обявена обществена поръчка за ремонт на родилното отделение. Отпуснати са над 600 000 лв. Не са малко пари и нямам никакво обяснение, защо този човек не си държи на думата и защо откровено говори неистини“, попита общественият защитник. Тя информира присъстващите, че преди да дойде във Враца се е свързала с  Министерството на здравеопазването, откъдето са я уверили, че са осигурили парите и че нямат обяснение, защо ръководството на болницата не ги усвоява.  \r\n„Всички сме наясно, че с тези 1,5 млн. лв., които са добре дошли и са важни, проблемите на болницата във Враца няма да се решат, няма да се решат и проблемите на други многопрофилни общински болници, изискват се смели и експертни действия от страна на министерството, което няма да стане със замазване на проблемите и със запълване частично и то вече не на дупки, а на ями“, каза Манолова.  \r\nВ отговор ръководството на болницата я увери, че до два месеца ще бъде готово отделението по инвазивна кардиология, а до седмица ще бъде обявена обществена поръчка и за ремонта на АГ отделението.", "date": "2019.04.04", "title": "Мая Манолова, омбудсман: Смятам за изключително недостойно поведението и опитите да бъдат натискани медицински специалисти, да не протестират"}
{"url": "http://www.focus-news.net/news/2019/04/04/2642853/lovech-trima-dushi-sa-nanesli-poboy-na-22-godishen-mazh-ot-lukovit-zaradi-finansovi-vzaimootnosheniya.html", "text": "Полицията изяснява факти и обстоятелства около инцидент, станал снощи. Това съобщиха от пресцентъра на  МВР . Сигналът бил получен около 22.00 ч. в Районно управление на МВР - Луковит от 22-годишен жител на града. Той обяснил, че няколко часа по–рано в центъра на Луковит бил поканен да се качи в лек автомобил „Мерцедес“, управляван от негов познат, за да изяснят финансовите си взаимоотношения. В колата имало и двама непознати за него пътници. Според потърпевшият при разклона за Ябланица автомобилът спрял, тримата мъже му нанесли побой, отнели му мобилния телефон и сумата от 320 лева и го оставили да се прибере пеша. Полицията в Луковит е започнала незабавно работа по случая, образувано е досъдебно производство и е уведомена Районната прокуратурата. Превозното средство е установено и е обявено за общодържавно издирване.", "date": "2019.04.04", "title": "Ловеч: Трима души са нанесли побой на 22-годишен мъж от Луковит заради финансови взаимоотношения"}
{"url": "http://www.focus-news.net/news/2019/04/04/2642854/sport-i-fulam-izpadna-ot-visshata-liga.html", "text": "След като през уикенда стана ясно, че Хъдърсфилд е първият тим, който изпада от Висшата лига, във вторник вечерта се потвърди и на теория, че Фулъм също ще се раздели с най-високото ниво на футбола в Англия. Последните 5 срещи от кампанията ще са без значение за котиджърс, които загубиха гостуването си на Уотфорд с 1:4. Райън Бабел се опита да върне надеждите на лондончани, но в крайна сметка стършелите се оказаха прекалено силни и не допуснаха изненада. Миналото лято Фулъм похарчи рекордните за новак над 100 милиона паунда, за да купи 12 нови футболисти, но на отбора очевидно му липсваше нужната класа, за да запази елитния си статут. Котиджърс в момента са водени от временния наставник Скот Паркър, който замени втория уволнен мениджър - Клаудио Раниери. Преди това с поста си се раздели и Славиша Йоканович. За цялата кампания Фулъм взе само 2 точки далеч от дома. Защитата пък се представи кошмарно, допускайки 76 попадения в мрежата си - със 17 повече от опашкарите Хъдърсфилд, Кардиф и Бърнли. Новите попълнения не успяха да дадат нужния тласък (най-вече Жан-Мишел Сери и Замбо Ангиса) и в момента тимът е в серия от 9 поредни поражения в лигата. Уотфорд в същото време събра 46 точки в актива и се наслаждава на най-добрия си сезон в елита на Англия от 1986/87 насам. За първи път в историята на ВЛ още на 2 април вече бяха известни два от изпадащите отбори. Остава да видим кой ще е третият, като фаворит е Кардиф, на 5 точки от спасителния бряг.", "date": "2019.04.04", "title": "Спорт: И Фулъм изпадна от Висшата лига"}
{"url": "http://www.focus-news.net/news/2019/04/04/2642855/prof-slavcho-tomov-meditsinski-universitet-pleven-staraem-se-maksimalno-da-zadarzhame-i-privlichame-interesa-na-kandidatite-kam-universiteta.html", "text": "Стараем се максимално да задържим и привлечем интереса на кандидатите към университета. Това заяви проф. дмн. Славчо Томов пред кореспондент на  Радио \"Фокус\" . \"От страна на европейските ВУЗ-ове срещаме сериозна конкуренция. Борбата да привлечем вниманието на повече и по-качествени студенти от чужбина е доста сериозна. Излизането на Великобритания от ЕС е свързано и с определен спад на кандидатите британски граждани. Това ни кара да търсим алтернативи\", посочи проф. Томов. Той обясни, че най-голям през тази година е бил приемът на кандидати от Италия. \"Вече трета година сме на първо място в системата по акредитация по направление \"Здравни грижи\". Ще имаме увеличен прием на медицински сестри след корекция на Правилника за подбор на студенти. Разкриваме и две нови магистърки програми по \"Обществено здраве\" и една нова бакалвърска в сферата на социалните дейности\", допълни още той.", "date": "2019.04.04", "title": "Проф. Славчо Томов, Медицински университет - Плевен: Стараем се максимално да задържаме и привличаме интереса на кандидатите към университета"}
{"url": "http://www.focus-news.net/news/2019/04/04/2642838/mevlyut-chavushoglu-ne-ni-karayte-da-izbirame-strana-vizhte-kakvo-stana-v-ukrayna.html", "text": "Министърът на външните работи на Турция Мевлют Чавушоглу заяви по време на посещението си във Вашингтон за двудневната министерска среща на НАТО, че неговата страна ще развива конструктивни отношения и с Русия, и със Запада, предава  белградската медия „Б92“ . \r\n„Турция е независима и суверенна страна и Турция всъщност трябва да има добри отношения с всичките си съседи. Турция не трябва да избира между Русия и който и да е друг“, заяви той. \r\nТурският външен министър посочи, че Анкара иска от съюзниците си да не гледат на отношенията й с Москва, като на алтернатива на отношенията й с други държави. „И никой, нито Запада, нито Русия, могат да искат от нас да избираме. Това се случи с Украйна. Вижте как завърши всичко“, заяви Чавушоглу. \r\nПревод и редакция:", "date": "2019.04.04", "title": "Мевлют Чавушоглу: Не ни карайте да избираме страна – вижте какво стана в Украйна"}
{"url": "http://www.focus-news.net/news/2019/04/04/2642847/rtk-kosovo-ministarat-na-otbranata-na-turtsiya-pristiga-v-kosovo-v-chetvartak.html", "text": "Министърът на отбраната на Турция Хулуси Акара пристига на визита в Косово в четвъртък, съобщава  държавната „Радио и телевизия Косово“ (RTK) . \r\nВ 15:00 часа (16:00 българско време), премиерът на страната Рамуш Харадинай ще проведе среща с Акар. \r\nПревод и редакция:", "date": "2019.04.04", "title": "RTK (Косово): Министърът на отбраната на Турция пристига в Косово в четвъртък"}
{"url": "http://www.focus-news.net/news/2019/04/04/2642849/kmetat-na-sofiya-yordanka-fandakova-proverkata-na-dnsk-konstatira-sashtestveni-otkloneniya-v-stroitelstvoto-na-zlaten-vek-davashti-osnovniya-za-spirane-na-proekta.html", "text": "На среща при министър-председателя Бойко Борисов днес го информирах за становището на Столична община, че разрешението за строеж на сградата „Златен век“ в кв. „Лозенец“ е изтекло. Това написа кметът на София Йорданка Фандъкова в официалната си страница в социалната мрежа  \"Фейсбук\" . \"На среща, организирана от премиера Борисов, поисках от министъра на регионалното развитие и благоустройството г-жа Аврамова спиране на строителството на сградата. Убедена съм, че строителството не трябва да продължава, докато съдът не се произнесе еднозначно за валидността на строителните книжа\", посочва Фандъкова. \"Министър Аврамова ме информира, че днес приключва проверката на ДНСК на обекта. Констатирани са съществени отклонения в строителството, които дават достатъчно основания за издаване на констативен акт и спиране на строителството\", подчерта тя.", "date": "2019.04.04", "title": "Кметът на София Йорданка Фандъкова: Проверката на ДНСК констатира съществени отклонения в строителството на \"Златен век\", даващи основния за спиране на проекта"}
{"url": "http://www.focus-news.net/news/2019/04/04/2642856/kmetat-na-vidin-ognyan-tsenkov-po-povod-schupeni-saorazheniya-na-detska-ploshtadka-da-sahranim-tova-koeto-e-za-obshto-polzvane-za-nas-i-za-nashite-detsa.html", "text": "Да съхраним това, което е за общо ползване за нас и за нашите деца. Това каза пред журналисти по повод счупени съоръжения на детска площадка в парк „Владикина бахча“ кметът на Община Видин Огнян Ценков, предаде репортер на  Радио „Фокус“ – Видин . Той посочи, че това е втората площадка във Видин, на която се извършват ремонтни дейности през последните дни, след сигнали на граждани. Повредите се отстраняват веднага, за да не се допуснат инциденти и за да се осигури безопасността на децата. Кметът на Видин Огнян Ценков призовава за пореден път да се пазят предназначените за обществено ползване обекти, да не се замърсяват парковете, местата за игра и отдих. „В рамките на пролетното почистване, което започна на 1 април и ще продължи до 17 април, съм разпоредил да се извърши проверка и на състоянието на детските площадки на територията на цялата община. Ако има констатирани нарушения и вандализъм върху общинско имущество, те ще бъдат отстранени. Искаме да дадем един пример за подражание и да провокираме обществено нетърпение у гражданите на Видин към подобни прояви. Вярно е, че ще ангажираме много средства и сили от наша страна, но ще има възпитателен ефект“, заяви Огнян Ценков.", "date": "2019.04.04", "title": "Кметът на Видин Огнян Ценков по повод счупени съоръжения на детска площадка:  Да съхраним това, което е за общо ползване за нас и за нашите деца"}
{"url": "http://www.focus-news.net/news/2019/04/04/2642858/sofiya-publichna-lektsiya-na-tema-rusko-turskata-osvoboditelna-voyna-v-slavyanofilskata-doktrina-na-balgarskata-pravoslavna-tsarkva-1878-1944-g-shte-se-sastoi-v-grada.html", "text": "Публична лекция на тема \"Руско-турската освободителна война в славянофилската доктрина на Българската православна църква 1878 - 1944 г.\" ще се състои в София, предаде репортер на  Агенция \"Фокус\" . Институтът за исторически изследвания  - БАН и Младежкият клуб \"Даме Груев\" при Македонския научен институт  - София организират публична лекция на проф. д-р Светлозар Елдъров от Института по Балканистика с Център по тракология - БАН в рамките на проекта \"Русия, България, Балканите. Проблеми на мира и войната 18-21 век: митове и действителност\". Лекцията ще се състои на 5 април, петък, от 17.30 часа в зала 37 А на Историческия факултет на Софийския университет \"Св. Климент Охридски\", град София.  \r\nНикола Петков", "date": "2019.04.04", "title": "София: Публична лекция на тема \"Руско-турската освободителна война в славянофилската доктрина на Българската православна църква 1878 - 1944 г.\" ще се състои в града"}
{"url": "http://www.focus-news.net/news/2019/04/04/2642860/ministarat-na-okolnata-sreda-i-vodite-neno-dimov-i-kmetat-na-stolichna-obshtina-yordanka-fandakova-podpisaha-dogovor-za-podobryavane-kachestvoto-na-vazduha-v-sofiya.html", "text": "Министърът на околната среда и водите Нено Димов и кметът на Столичната община Йорданка Фандъкова подписаха договор за подобряване качеството на атмосферния въздух в София. Това съобщиха от пресцентъра на  Министерство на околната среда и водите . Това е вторият проект по Оперативна програма „Околна среда“ (ОПОС) 2014-2020 г. за същински инвестиционни мерки, адресиращи основния източник на замърсяване на въздуха – битовото отопление.  \r\nМерките по проекта са ориентирани към опазване на околната среда и здравето на гражданите чрез намаляване замърсяването на атмосферния въздух. С изпълнението на проекта ще се понижи количеството емисии на фини прахови частици (ФПЧ10) на територията на Столична община, които са с източник битовото отопление. Дейностите предвиждат подмяна на отоплителните устройства на домакинствата, които използват уреди с твърди горива, с екологични алтернативни форми за отопление. \r\nПроектът е в изпълнение на Програмата за качество на атмосферния въздух 2015-2020 г. на Столичната община. Програмата предвижда намаляване на нивата на замърсителите на въздуха и достигане на нормите за ФПЧ10, намаляване вредните емисии от битови и обществени източници при използването на конвенционални твърди и течни горива за отопление. \r\nРазмерът на инвестицията е 44,3 млн. лв., осигурени изцяло от ОПОС 2014-2020 г. Срокът за изпълнение на дейностите е 54 месеца.", "date": "2019.04.04", "title": "Министърът на околната среда и водите Нено Димов и кметът на Столична община Йорданка Фандъкова подписаха договор за подобряване качеството на въздуха в София"}
{"url": "http://www.focus-news.net/news/2019/04/04/2642861/sliven-nivoto-na-yazovir-asenovets-e-spadnalo-do-dve-treti-ot-obema-mu.html", "text": "Нивото на язовир „Асеновец“ е спаднало до две трети от обема му, съобщиха от  ВиК – Сливен . Водата в язовира, който е основен водоизточник на Сливен, е намаляла драстично през тази година, поради липса на достатъчно валежи и снеготопене през зимата и пролетта. \r\nОбемът на язовира в момента е спаднал до  17 милиона куб. м при максимален капацитет от 28 милиона куб. метра. От ВиК – Сливен изразяват надежда да има повече валежи в планината през следващите месеци, особено в района на язовира и реките, от които той се водоснабдява – Асеновска и Магарешка. Ако сушата продължи и в следващите пролетни и летни месеци, до края на годината може да се наложи във водоснабдяването да се включат помпите на река Тунджа. \r\nЗасушаването през тази година, според управителя на ВиК – Сливен инж. Севдалин Рашев, е тревожно, в сравнение с минали години.  Само преди една година, на 5 април 2018-та, язовир „Асеновец“ беше запълнил капацитета си и преливаше контролирано през изпускателя си. Язовирът е бил с максимално запълнен капацитет и е преливал през наситените с дъждове години 2016, 2012 и 2010 г. \r\nВсички съоръжения на „Асеновец“ са изправни. Язовирният екип ежедневно подава справки за състоянието на езерото.", "date": "2019.04.04", "title": "Сливен: Нивото на язовир „Асеновец“ е спаднало до две трети от обема му"}
{"url": "http://www.focus-news.net/news/2019/04/04/2642863/tsifrov-edinen-pazar-komisiyata-privetstva-glasuvaneto-na-novi-pravila-za-spodelyane-na-danni-ot-obshtestveniya-sektor.html", "text": "Днес Европейският парламент одобри Директивата за свободно достъпните данни и информацията в обществения сектор, с която значително ще се подобри наличието и иновативното използване на публични и публично финансирани данни, като по този начин ще се спомогне за разработването на технологии с интензивно използване на данни като изкуствения интелект, съобщават от  пресслужбата на ЕК. \r\nЗаместник-председателят, отговарящ за цифровия единен пазар, Андрус Ансип и комисарят по въпросите на цифровата икономика и цифровото общество Мария Габриел приветстваха резултатите от гласуването в съвместно изявление: \r\nВъзхитени сме от огромната подкрепа за Директивата за свободно достъпните данни от страна на членовете на Европейския парламент.  \r\nДанните са основно предимство на цифровата икономика, а голяма част от тях се генерират от публичния сектор. За пълното оползотворяване на техния иновационен потенциал е от съществено значение публичните и публично финансираните данни да бъдат лесно достъпни за гражданите и предприятията в ЕС. Това се отнася с особена сила за изкуствения интелект, чието развитие зависи от достъпа до огромни количества данни.  \r\nУкрепването на правилата на ЕС относно повторната употреба на информацията в обществения сектор е необходимо, за да бъдат поддържани тези правила в синхрон с бързо променящите се технологии и да се преодолеят пречките пред новаторството на МСП и новосъздадените предприятия, основано на публични данни.  \r\nБлагодарение на приетата днес Директива за свободно достъпните данни, предоставяните в реално време данни от обществения сектор, както и данните от научноизследователските организации и публичните предприятия, ще станат по-лесно достъпни и използваеми от машините и хората.  \r\nБихме искали да благодарим на членовете на Европейския парламент, на държавите членки и на заинтересованите страни за това, че осигуриха конструктивен и бърз законодателен процес, довел до днешното важно гласуване.", "date": "2019.04.04", "title": "Цифров единен пазар: Комисията приветства гласуването на нови правила за споделяне на данни от обществения сектор"}
{"url": "http://www.focus-news.net/news/2019/04/04/2642859/prof-margarita-aleksandrova-zam-rektor-na-mu-pleven-razshirili-sme-mashtabite-na-kandidatstudentskata-kampaniya.html", "text": "Разширили сме мащабите на кандидатстудентската кампания. Това каза проф. Маргарита Александрова - зам.-ректор по учебната дейност на Медицински университет в Плевен, предаде кореспондентът на  Радио „Фокус“ . „Посетили сме 400 училища в региона. Новост вече са изнесените кандидатстудентски изпити. От тази година освен във Видин и Монтана провеждаме такива и във Враца и Велико Търново. Очакваме увеличен прием на студенти. Новите специалности, които разкриваме са по медицинска рехабилитация и ерготерапия (магистър) и „Социални дейности в здравеопазването“ в направление „Обществено здраве“. Най-голям интерес и то двойно повече от този през 2014 г. има към магистърските програми „Медицина“ и „Фармация“. Добро решение за набиране на студенти са и предварителните изпити. Броят на кандидатите, които се явяват е нараснал с 50%. Провеждаме мащабна рекламна кампания за набиране на кандидати и тя се разширява все повече“, обясни проф. Александрова. \r\nВиолета КРЪСТЕВА", "date": "2019.04.04", "title": "Проф. Маргарита Александрова, зам.-ректор на МУ-Плевен: Разширили сме мащабите на кандидатстудентската кампания"}
{"url": "http://www.focus-news.net/news/2019/04/04/2642864/stela-semerdzhieva-psiholog-da-se-tarsi-psihologichna-pomosht-e-neshto-napalno-normalno-kato-tova-da-otidesh-na-lekar-kogato-te-boli-nyakoya-chast-ot-tyaloto.html", "text": "Да се търси психологична помощ е нещо напълно нормално, като това да отидеш на лекар, когато те боли някоя част от тялото. Това каза за  Радио „Фокус“ – Бургас  психологът Стела Семерджиева по повод Деня на българския психолог. „Така и да отидеш при психолог, когато страда душата ти е абсолютно нормално. Разбира се не винаги търсенето на консултация с психолог е свързано с някакви страдания“, каза още психологът. По думите й понякога човек съвсем осъзнато избира този път като една възможност за себепознание. Според Семерджиева все повече хора са осъзнати и отговорни както към своето тяло, така и към душата и са готови да се обърнат навътре. „Паралелно с това обаче продължават да битуват и вярвания, че ако си промениш прическата или си купиш билет за желаната дестинация, това може да доведе до някаква качествена промяна отвътре“, добави специалистът и обясни, че правенето отвън не може да замени правенето отвътре. На въпроса какви са най-често срещаните заблуди в очакванията ни от психолога, тя отговори, че една от все още съществуващите заблуди, въпреки многобройната информация по темата е, че само лудите ходят на психолог.  \r\n„Това схващане е не само невярно, но и отхвърлящо по отношение на тези хора, наречени луди. Психотичните пациенти, както е коректно да се наричат, се лекуват от лекар-психиатър, който притежава и съответното медицинско образование“, зави Семерджиева. Според думите й съществува и една заблуда, че психологът може да поправя клиента или, че може да решава проблемите му, вместо него, което според Семерджиева е също невярно. „Клиентът сам взима решенията си, върви по пътя, който е избрал, подкрепян от психолога. Един път, който преминава през много препятствия, много съпротиви, но и един път, който е много благодарен и позволява в края му човек да се срещне с едно автентично „Аз““, каза още Семерджиева. По думите й друга заблуда е, че можем да накараме човека до нас да отиде на психолог, за да го „оправят“. „Но ако някой отиде при психолог, заради друг човек, а не заради себе си и по собствени подбуди, то най-вероятно нищо няма да се получи. Липсата на вътрешно желание, мотивация, освен, ако не се появи в началото на процеса, е сигурен знак, че човекът няма горивото, което е необходимо, за да извърши вътрешната си трансформация“, добави специалистът и уточни, че такъв човек вероятно още не е готов и не достатъчно узрял. „Това не го прави, разбира се, лош човек, просто той се движи със своята собствена скорост и понякога просто се разминаваме“, допълни Стела Семерджиева. \r\nДеница ДИМИТРОВА", "date": "2019.04.04", "title": "Стела Семерджиева, психолог: Да се търси психологична помощ е нещо напълно нормално, като това да отидеш на лекар, когато те боли някоя част от тялото"}
{"url": "http://www.focus-news.net/news/2019/04/04/2642865/momchil-nekov-evrodeputat-ochakvame-zakonodatelno-da-badat-utvardeni-dvoynite-standarti-pri-hranite-za-neloyalna-targovska-praktika-koyato-shte-se-nakazva-soleno.html", "text": "Очакваме законодателно да бъдат утвърдени двойните стандарти при храните за нелоялна търговска практика, която ще се наказва солено. Това каза за предаването  „Екологичен резонанс“  на  Радио „Фокус“  Момчил Неков от Групата на Прогресивния алианс на социалистите и демократите в Европейския парламент. „На 15 април е гласуването в пленарна зала. В пакета „New bio for consumers” –  е включена и тази директива 29 от 2005 година, която е за нелоялни търговски практики от страна на производители към потребители. Като докладчик по темата, това, което мога да кажа, е че съм се преборил в законодателните промени това, което е в доклада, да бъде включено в тази директива. Тоест, двойните стандарти при храните да е нелоялна търговска практика. Мога да ви уверя, че досега имаме мнозинство и се надявам вече чисто законодателно да затворим този пакет. Говорим за това да няма продуктова дискриминация. Европейския съюз е единна организация, където трябва да важат единни правила и отговорности. И ако някой си позволи случайно да наруши правилата, да бъде наказвам. Ако случайно се открие разлика в две-три държави, че има различни продукти, глобите, които се налагат, отиват в държавата членка, която е засегната в интерес на потребителите“, добави евродепутатът Момчил Неков. \r\nЙоланда ПЕЛОВА", "date": "2019.04.04", "title": "Момчил Неков, евродепутат: Очакваме законодателно да бъдат утвърдени двойните стандарти при храните за нелоялна търговска практика, която ще се наказва солено"}
{"url": "http://www.focus-news.net/news/2019/04/04/2642857/borislav-sarafov-izrazyavam-gotovnost-za-palno-sadeystvie-na-proveryavashtite-ot-nap-i-kpkonpi-po-povod-razporedenata-ot-glavniya-prokuror-proverka.html", "text": "Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка. Това каза зам.-главният прокурор и директор на Националната следствена служба Борислав Сарафов в отговор на запитване на  Агенция „Фокус“ . „Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членовете на моето семейство са декларирани по надлежния ред“, обясни той. \r\nВасилена ЙОРДАНОВА", "date": "2019.04.04", "title": "Борислав Сарафов: Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор проверка"}
{"url": "http://www.focus-news.net/news/2019/04/04/2642862/spetsializiraniyat-nakazatelen-sad-shte-zasedava-na-5-april-po-deloto-za-otstranyavane-pot-dlazhnost-na-kmeta-na-sozopol-panayot-reyzi-i-glavniya-schetovoditel-na-obshtinata-zlatka-museva.html", "text": "На 5 април година от 10.00 часа. 23-ти състав на Специализирания наказателен съд ще заседава по делото, образувано по искане от Софийска градска прокуратура за отстраняване от длъжност на Панайот Рейзи и Златка Мусева. Това съобщиха от пресцентъра на  съда .", "date": "2019.04.04", "title": "Специализираният наказателен съд ще заседава на 5 април по делото за отстраняване пот длъжност на кмета на Созопол Панайот Рейзи и главния счетоводител на общината Златка Мусева"}
{"url": "http://www.focus-news.net/news/2019/04/04/2642869/margarita-hristova-chlen-na-zhurito-olimpiadata-picta-scripta-e-neshto-inovativno-unikalno-koeto-otgovarya-na-nasheto-savremie.html", "text": "„Oлимпиадата “Picta scripta” е нещо иновативно, което отговаря на нашето съвремие, тъй като излизаме от една презумпция, че младите хора в днешно време възприемат повече информацията чрез пиктограми, чрез картини, отколкото чрез текст и умението да четеш картините, казано условно разбира се, е изключително важно в наше време. Не просто да виждаш образите, а да съумееш да разтълкуваш какво послание отправя авторът чрез образи, композиция, цветове и символи“. Това каза в предаването „Добрич - Блян вихрен, понесен над степ ековита...“ на  Радио „Фокус“  Маргарита Христова, член на журито, филолог и директор на Профилираната гимназия по предприемачество и туризъм „Райко Цончев“. По думите на специалиста чрез своеобразното състезание Олимпиада “Picta scripta” организаторите и инициаторите са решили да проверят именно това умение на младите хора, да виждат отвъд видимото, което включва демонстриране на умствени и творчески възможности. В олимпиадата са се включили ученици от горен курс - от 8-ми до 12-ти клас. Олимпиадата е била отворена и за седмокласници, но те не са проявили голям интерес, като организаторите предполагат, че това се дължи на другите им отговорности, а именно подготовката за външно оценяване. Младите хора са имали възможност да изберат какво есе да напишат – литературно, историческо или философско. Първоначално повечето ученици са имали желание да се изявят в сферата на литературното есе, но впоследствие обаче, олимпиадата е показала, че младите хора са предпочели философското есе. С най-ниска степен на интерес е било историческото есе. Организаторите допускат, че това се дължи на особеността и сложността на картините, които са били предложени за историческо есе. Олимпиада “Picta scripta” е нещо изключително ново, няма такъв форум в България, който да предоставя подобна възможност за творческо писане. Досега са били давани теми за есета на традиционната олимпиада, която е от Министерство на образованието. Трудността тук идва в две посоки, по думите на Маргарита Христова, първо че се пише на място, тоест участниците не разполагат с време да търсят информация и да се подготвят предварително, просто сядат пред белия лист и това, което на момента им говори картината, бива интерпретирано. „Това е една провокация към макар и малкия житейски опит на младите хора, към прочетеното от тях, видяното, чутото и всичко това трябва да влезе в една въздействаща симбиоза, за да може да се получи едно есе. Бяхме подбрали изключително интересни изображения. Олимпиада “Picta scripta” има своя страница в социалната мрежа Фейсбук и там могат да бъдат видени всички изображения, които предоставихме по време на състезанието, там са обявени и резултатите от класирането“, каза Маргарита Христова. В първото издание на олимпиадата са се явили ученици от три различни училища в Добрич - Профилираната гимназия  „Райко Цончев“, СУ „Св. Климент Охридски“ и Езикова гимназия „Гео Милев“. Олимпиадата е обявена като национална и нейните организатори се надяват в следващите издания тя да предизвика интерес и в своеобразния творчески процес да се включат млади хора от цялата страна.  \r\nЖулиета НИКОЛОВА", "date": "2019.04.04", "title": "Маргарита Христова, член на журито: Oлимпиадата “Picta scripta” е нещо иновативно, уникално, което отговаря на нашето съвремие"}
{"url": "http://www.focus-news.net/news/2019/04/04/2642867/dots-dmn-galya-stavreva-meditsinski-universitet-pleven-uvelichava-se-broyat-na-doktorantite-v-universiteta.html", "text": "Увеличава се броят на докторантите в Медицинския унивесрситета. Това заяви Доц. дмн. Галя Ставрева, зам. ректор по научно-изследователска дейност в Медицински университет - Плевен, пред кореспондент на  Радио \"Фокус\" . \"Днес се провежда и Ден на биоетиката в Университета. Лекторите и темите са изключително интересни, залата е препълнена, интересът е за мен изненадващ\", заяви доц. Ставрева. Тя посочи, че предстои провеждане на форум на тема автоимунитет. \"През май ще бъдем домакини на Трети национален фестивал на медицинските университети за пръв път в Плевен. Председател на организационния комитет е проф. Маргарита Александрова. През юни ще проведем Национална конференция по хирургия. Броят на докторантите нараства и с новооткритите места вече достига 100 души. Стремим се да култивириаме у студентите интерес към научната работа\", поясни тя.  \r\nВиолета КРЪСТЕВА", "date": "2019.04.04", "title": "Доц. дмн. Галя Ставрева, Медицински университет - Плевен: Увеличава се броят на докторантите в университета"}
{"url": "http://www.focus-news.net/news/2019/04/04/2642866/smolyan-obshtinskiyat-savet-dade-saglasie-za-prodazhba-na-tri-obshtinski-zhilishta-i-edin-pozemlen-imot.html", "text": "Общински съвет – Смолян даде съгласие за продажба на три общински жилища и един поземлен имот по време на заседанието си, предаде репортер на  Радио „Фокус“ – Смолян . Вносителят на докладните записки и кмет на Смолян Николай Мелемов заяви, че дава тези предложения за продажба на общински недвижими имоти на дългогодишни наематели на жилищата. По думите му, това е правилно, тъй като наемателите са изрядни платци, без задължения към община Смолян. За сравнение той посочи, че има и много общински жилища, които след напускане на наематели се оказват неподдържани и се нуждаят от сериозни ремонти. Мелемов допълни, че купувайки тези жилища, хората стават смолянчани, а решенията дали имотите ще бъдат продадени зависят изцяло от Общински съвет. \r\nСлед гласуванията, с голямо мнозинство Общински съвет прие трите общински имота да бъдат продадени. Те са с изготвена експертна оценка от правоспособен оценител, като са съответно на стойност 21 100 лв., 36 300 лв. и 31 900 лв. \r\nОбщинският поземлен имот, за който бе дадено съгласие също да бъде продаден е с площ 251 кв. метра, а цената на имота, според извършената експертна оценка е 14 560 лв. С решението си, Общински съвет – Смолян възлага на кмета откриване на процедура за продажба чрез публичен търг с тайно наддаване за имота и упълномощава кмета да извърши необходимите процедури по подготовката и провеждането на търга. \r\nНели ГЕРГЬОВСКА", "date": "2019.04.04", "title": "Смолян: Общинският съвет даде съгласие за продажба на три общински жилища и един поземлен имот"}
{"url": "http://www.focus-news.net/news/2019/04/04/2642868/a1-on-makedoniya-sasht-dariha-37-bronirani-mashini-na-albanskite-vs.html", "text": "Въоръжените сили на Албания получиха от САЩ 37 бронирани превозни средства, предава македонската електронна медия  A1 On , като уточнява, че машините са дарение.  \r\nMaxx Pro MRAP (Mine Resistant Ambush Protected) ще бъдат използвани от военните на Албания – страна, която е партньор в НАТО.   \r\nПри официалното предаване на машините министърът на отбраната Олта Джачка благодари на правителството на САЩ за продължаващата помощ за Албания и подчерта, че това е важно дарение, което ще увеличи възможностите и ефективността на силите за сигурност на балканската страна. \r\n„Това дарение означава по-високо качество на капацитета, повече съвместни усилия и, разбира се, по-голяма сигурност за страната ни и за Алианса. Превозните средства ще осигурят разширен обхват от мисии и мисии на нашите войски, и ще подобрят безопасността на персонала, по-специално срещу мини и импровизирани взривни устройства, което сега се смята за една от най-разпространените заплахи за работната среда, наред с други неща“, обясни Джачка. \r\nЛайла Мосес-Уанс от посолството на САЩ в Тирана оцени високо ролята на Албания в региона, както и ангажимента на сегашното ръководство на Министерството на отбраната и въоръжените сили. \r\nАвтомобилите са с капацитет от три до седем войници, допълва медията. . Тереза Герова", "date": "2019.04.04", "title": "A1 On (Македония): САЩ дариха 37 бронирани машини на албанските ВС"}
{"url": "http://www.focus-news.net/news/2019/04/04/2642871/sitel-makedoniya-radovan-karadzhich-poluchi-otkaz-za-obzhalvane-na-prisadata.html", "text": "Механизмът за международни наказателни трибунали отхвърли искането на Радован Караджич да му бъде позволено да обжалва доживотната присъда, която Хага произнесе миналия месец по обвинения за геноцид и други военни престъпления, предава скопската телевизия  „Сител“ . \r\n„В устава или в правилата на Механизма, по който Караджич може да обжалва правно валидна присъда или част от нея, няма правно основание“, се посочва решението, подписано от председателя на Механизма Кармел Агиус. \r\nВ края на март Караджич поиска обжалване, като заяви, че Механизмът е допуснал грешка при издаване на доживотната му присъда, без да обръща внимание на „практиките на съдилищата в бивша Югославия“, като по този начин нарушава правата на човека. \r\nКараджич също така заяви, че Съветът на механизма не е дал обяснение за решението си да увеличи присъдата му.  \r\n73-годишният Караджич бе признат за виновен на 20 март за военни престъпления, извършени по време на войната в Босна и Херцеговина от 1992-1995 г. Смята се, че той е отговорен за клането на над 8 000 бошняци в Сребреница, за престъпления срещу човечеството, убийства и изтезания, както и за нарушаване на военния закон при обсадата на Сараево. Тереза Герова", "date": "2019.04.04", "title": "„Сител“ (Македония): Радован Караджич получи отказ за обжалване на присъдата"}
{"url": "http://www.focus-news.net/news/2019/04/04/2642873/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“-Пловдив  ще говорим за възстановяването на хоризонталната пътна маркировка на пешеходните пътеки в Асеновград. Освежаването се извършва по график, като приоритетно се боядисват „зебрите“ около училищата и детските градини в града. Подробностите ще чуете от зам.-кмета на Асеновград по транспорт Димчо Темелков.  \r\nДруг акцент в предаването е IV фестивал на уличното изкуство „Брилянтин 2019”. Организатори са Община Асеновград и Местната комисия за борба срещу противообществените прояви на малолетните и непълнолетните. Фестивалът ще се проведе на 6 април, а програмата ще започне в 10.00 ч. на пл. „Акад. Николай Хайтов” и ще продължи до късния следобед.  \r\nИ още - Община Асеновград постави второ сърце за капачки в Асеновград. То се намира до бившия Детмаг, на ул. „Цар Иван Асен II”. Събраните средства от продажбата на капачките ще бъдат давани за благотворителност, както и тези от „сърцето” в градския парк, което бе поставено в средата на месец февруари. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа.", "date": "2019.04.04", "title": "Акценти в предаването „Асеновград – Богоизбран пред портите на Родопите“ на Радио „Фокус“-Пловдив"}
{"url": "http://www.focus-news.net/news/2019/04/04/2642874/dobrich-v-kontsertna-zala-dobrich-shte-se-sastoi-kontsert-po-sluchay-55-ta-godishnina-na-duhoviya-orkestar-na-11-april.html", "text": "На 11 април в Концертна зала „Добрич“ от 18.30 часа заповядайте заедно да отбележим личния празник на диригента и 55-та годишнина на оркестъра. Това съобщиха от  Община Добрич . В концерта ще бъде изпълнено дебютно изпълнение на специално написаната от маестро Петър Крумов пиеса „Песен и танц“. Програмата включва и изцяло обновен репертоар в различни жанрове. Солисти са Росица Бояджиева – флейта, Галя Дурмушлийска – народна певица, Галина Великова – сопран, Атанас Атанасов – тенор, Атанас Атанасов – алт саксофон, Красимир Костадинов – тенор саксофон, Борислав Капитанов – вокал, Атанас Капитанов – китара. Партньори на сцената ще бъдат хор „Добруджански звуци“ с диригент Елвира Пастърмаджиева, Мажоретен състав с ръководител Ваня Колева и Духов оркестър с ръководител Борислав Капитанов при СУ „Св. Климент Охридски“. \r\nДуховият оркестър на град Добрич е сформиран от духачите-симфоници през август 1963 г. и е наследник на оркестъра на 46-ти артилерийски полк и Градския духов оркестър, съществувал дори по времето на румънската окупация. Първи диригент е Иван Стоянов. Той ръководи колектива до 1993 г. Негов продължител до днес е Стоян Монов. Ежегодно съставът има над 100 участия – концерти на открито и в зала, образователни лектории, благотворителни вечери, патриотични чествания и т.н. Солисти са били професорите Сава Димитров, Петко Радев, Марин Вълчанов, Николай Тонев, Петър Кърпаров. Първи изпълнения на свои творби са поверявани на Оркестъра от  Петър Крумов, Милчо Василев, Николай Братанов, Христо Тонев, Игнат Корнел – Румъния, Бошко Треневски – Македония. Оркестърът е канен многократно на престижни фестивали в чужбина – Чехия, Германия, Холандия, Полша, Турция, Украйна, Русия, Румъния, Унгария. На първия преглед на професионалните духови оркестри е завоювано челното място. Носител е на орден „Кирил и Методий“ – първа степен. Отличен е за най-добро изпълнение на хоро от Дико Илиев в Ботевград. През 2003 г. СБМТД удостоява състава с престижната „Златна лира“. През трудните години на прехода Стоян Монов успя да консолидира състава, да го запази и развие така, че днес добричлии да се гордеят със своя Духов оркестър. Под неговата палка са прозвучали много първи изпълнения на български и балкански композитори, солирали са големите инструменталисти Петко Радев, Атанас Колев, Марин Вълчанов, Петьо Бобев, Анатоли Вапиров, печелени са призови места на фестивали у нас и в чужбина, оживявали са за публиката стотици партитури.  \r\nСтоян Монов  е роден на 12.04.1959 г. в Добрич. Завършва  СМУ „Добри Христов“, Варна. Учи в Българска Държавна Консерватория, София в класа по кларинет на проф. Сава Димитров. Работи 5 години във Варненска филхармония като артист-оркестрант. Завръща се в родния си град като концертмайстор на Общинския духов оркестър. Едновременно с това концертира  с БКО и води клас по кларинет в ДМШ, а по-късно и в музикалните паралелки на СУ „Св. Кл. Охридски“. От 1993 г. е главен диригент на Духов оркестър - Добрич. Носител е на „Сребърна“ и „Златна лира“ на СБМТД.", "date": "2019.04.04", "title": "Добрич: В концертна зала „Добрич“ ще се състои концерт по случай 55-та годишнина на духовия оркестър на 11 април"}
{"url": "http://www.focus-news.net/news/2019/04/04/2642875/dobrich-devetoklasnitsi-ot-profiliranata-gimnaziya-po-predpriemachestvo-i-turizam-rayko-tsonchev-predstaviha-balgariya-na-mezhdunaroden-konkurs-po-statistika.html", "text": "Деветокласници от Профилираната гимназия по предприемачество и туризъм „Райко Цончев“ представиха само преди броени дни България на международен конкурс по статистика. Това са Лидия Лазарова и Давид Коршев, преборили конкуренцията на 26 проекта във втора категория и са класирани на първо място на националния кръг от Международния конкурс за статистически плакат 2018-2019. Това съобщи в предаването „Добрич - Блян вихрен, понесен над степ ековита...“ на  Радио „Фокус“  техният ръководител и ментор Силвия Колева. Международният конкурс се е провел на 1 април. Награждаването в трите категории ще се състои на 62-рия световен статистически конгрес в Куала Лумпур, Малайзия, през месец август тази година. Конкурсът се организира за първи път от Националния статистически институт на територията на България и целта му е да се развият уменията на учениците и студентите да използват статистическите данни като инструмент за изучаване на обществено-икономическите процеси и средата, в която живеят. Участниците в трите категории са имали за задача да подготвят плакат по избрана от тях тема, която да илюстрират със статистически данни от собствени проучвания или надеждни източници, като използват подходящи средства за визуализация. В трите категории са били регистрирани за участие 68 отбора от 26 града в страната и 41 учебни институции в България. „Първоначално учениците се бяха насочили към темата за дигиталните умения, разбираемо защо. Именно тя вълнува младите хора в днешно време. В процеса на работа стигнахме до темата за професиите на бъдещето и кои всъщност ще бъдат те“, разказа Силвия Колева. Тя допълни, че учениците са използвали и двата метода за събиране на информация - първичния метод, те сами са създали анкета с въпроси и са я разпространили сред своите връстници и обществеността. Анкетата е била свързана конкретно с проучването. Вторичното изследване включва проучвания от различни източници, като Световния икономически форум, доклади на Microsoft, след което младите хора са анализирали събраните данни и са ги изразили статистически. Младите хора споделиха, че предизвикателство за тях е бил големият обем от информация, който те е трябвало да съберат и да обобщят. Деветокласниците споделиха, че статистиката като област от социалния живот е интересна за тях и след време биха искали да се занимават с тази дейност. Младите хора споделиха също, че са изключително удовлетворени от своето представяне, защото са преборили немалка конкуренция от цялата страна. Първото място на националния конкурс  в категорията, в която са участвали, им гарантира и участието в Международния конкурс. Освен това им отрежда автоматично място в класирането на световното състезание. Деветокласниците и техният ментор се надяват и на международния форум да достигнат достойно място в класирането. \r\nЖулиета НИКОЛОВА", "date": "2019.04.04", "title": "Добрич: Деветокласници от Профилираната гимназия по предприемачество и туризъм „Райко Цончев“ представиха България на международен конкурс по статистика"}
{"url": "http://www.focus-news.net/news/2019/04/04/2642877/burgas-kmetat-dimitar-nikolov-nagradi-medalistite-ot-turnira-v-sloveniya-i-sastezateli-na-politseyskiya-klub-po-karate-i-dzhu-dzhitsu.html", "text": "Кметът Димитър Николов награди медалистите от турнира в Словения и състезатели на бургаския Полицейски клуб по карате и джу джицу, предаде репортер на  Радио „Фокус“ – Бургас . Награждаването се състоя в заседателната зала на Община Бургас, като на събитието присъстваше и зам.-кметът на Бургас д-р Лорис Мануелян. От 2 до 3 март в град Марибор, Словения се проведе европейска купа по джу джицу за всички възрасти. Централен полицейски карате и джу джицу клуб Бургас беше представен от 10 състезатели, които завоюваха 18 медала.  \r\n„Аз съм изключително радостен и щастлив за този огромен успех, защото с 10 състезатели са извоювани 18 медала, но и гордостта и успехите не само за Бургас, но и за цялата страна, защото това е бил единствения български отбор, който се е представил на състезанието“, добави кметът на Бургас Димитър Николов. По думите му от останалите държави, които са участвали е имало по няколко отбора, което според него показва, че в случая спортната слава на България е скована в Бургас и въпреки крехката възраст на децата, които са участвали, те са постигнали огромен успех.  \r\nДимитър Николов пожела на малките спортисти да бъдат здрави, упорити, нахъсани и догодина да няма златно отличие, което да не завоюват, като отбеляза, че се гордее с тях. Той посочи, че чрез такива успехи Бургас става много по-известен с това, че тук живеят и се трудят хора, които постигат изключително високи резултати в спорта. \r\nМария КУРТЕВА", "date": "2019.04.04", "title": "Бургас: Кметът Димитър Николов награди медалистите от турнира в Словения и състезатели на Полицейския клуб по карате и джу джицу"}
{"url": "http://www.focus-news.net/news/2019/04/04/2642872/prokuraturata-povdigna-obvineniya-na-7-litsa-za-prestapni-shemi-v-dai-pernik-obzor.html", "text": "Специализираната прокуратурата повдигна обвинения на 7 лица за престъпни схеми в ДАИ-Перник. Акцията по неутрализирането на организирана престъпна група започна на 3 април. Сигнал за нередности в „Автомобилната администрация“ е получени в районната дирекция на ГДБОП през май месец миналата година.  Пред журналисти изпълняващият функциите административен ръководител на Специализирана прокуратура Димитър Петров уточни, че в престъпната група участват началникът, зам.-началникът и редови служители на ДАИ-Перник, както и лекар в частна клиника, който е извършвал психопрегледи, необходими за издаване на свидетелство за управление на МПС. Ръководител на групата е  зам.-началникът на Изпълнителна агенция „Автомобилна администрация“ - Перник.  Престъпната група е събирала такса „спокойствие“ от собственици на транспортни фирми, за да не бъдат притеснявани и спирани и да не бъдат санкционирани водачи на техни превозни средства. За целта групата е изисквала от 100 до 500 лв. месечна такса за един автомобил. Таксата е събирана както и от български, така и от чуждестранни фирми.   \r\nНаблюдаващият делото прокурор Лилия Манолова поясни, че ръководителят на групата е контролирал дейността и лично е взимал сумите от управителите на транспортните фирми. Тя обясни, че началникът на ДАИ-Перник е „туширал“ сигналите от граждани и е прикривал дейността на организираната престъпна група.  Друг участник в схемата е бил психологът, който е правил изследвания за психическа годност за получаване на Свидетелство за управление на МПС. Сумите, които е получавал той, отново ги е предоставял на ръководителя. Останалите членове на престъпната група са правили проверки и са съставяли актове, като вписвали леки нарушения и са получавали в замяна възнаграждения. \r\nСпоред наблюдаващия делото прокурор различното при тази престъпна група високата степен на конспиративност.  „Ръководителят и участниците са предприели мерки да не бъдат документирани техните престъпления“, посочи тя, като обясни, че организаторът на групата е давал нареждане на управителите на транспортните групи да дават парите чрез ръкостискане. Дори е имало случаи, при които сумите са били скривани в саксии за цветя.  Манолова отбеляза, че голяма част от служителите в ДАИ са знаели за съществуването на тази група, но не всеки е бил допускан да участва в нея. Подборът е бил извършван от ръководителя на групата.  В хода на акцията са иззети грубо 60 хил. лв. в различни валути.  \r\nВ събота ще бъде внесен иск в Специализирания наказателен съд за искане за налагане на мярка „задържане под стража“ на шестимата, които са обвинени за участие в престъпна група за подкупи.  \r\nДаяна ДЮЛГЕРОВА", "date": "2019.04.04", "title": "Прокуратурата повдигна обвинения на 7 лица за престъпни схеми в ДАИ-Перник (ОБЗОР)"}
{"url": "http://www.focus-news.net/news/2019/04/04/2642880/varna-50-godishna-zhena-shte-iztarpi-5-godini-lishavane-ot-svoboda-za-izvarshvane-na-izmami-v-golemi-razmeri.html", "text": "50-годишна жена ще изтърпи 5 години лишаване от свобода за извършване на измами в големи размери. Това съобщиха от  Апелативна прокуратура – Варна . 50-годишната Милена Ц., която е била предадена на съд с обвинителен акт на Районната прокуратура във Варна за измама в големи размери, извършена повторно и като продължавано деяние. Подсъдимата ще търпи наказание 5 години лишаване от свобода при общ затворнически режим. Присъдата бе произнесена на 4 април 2019 г., от състав на Варненския районен съд, който измени мярката за неотклонение на подсъдимата, която бе задържана още в съдебната зала.   \r\nМилена Ц. обещавала  консултантска помощ за кандидатстване за безвъзмездна помощ по Програмата за развитие на селските райони 2007 – 2013 г. На двама свидетели по делото тя заявила, че ще изготви бизнеспланове за кандидатстване, ще депозира окомплектовани документи в Министерството на земеделието и храните и ще им съдейства при управление на проектите срещу хонорар от 1 процент от размера на субсидиите.  \r\nКато поддържала в заблуждение двамата свидетели по делото, тя им причинила имотна вреда за сумата от близо 200 000 лева.  \r\nПрисъдата на Варненския районен съд подлежи на обжалване пред Окръжния съд в града.", "date": "2019.04.04", "title": "Варна: 50-годишна жена ще изтърпи 5 години лишаване от свобода за извършване на измами в големи размери"}
{"url": "http://www.focus-news.net/news/2019/04/04/2642881/tsentralnata-izbiratelna-komisiya-odobri-sastava-na-rik-varna-za-evropeyskite-izbori.html", "text": "Съставът на Районната избирателна комисия за Трети район – Варненски за предстоящите европейски избори на 26 май е утвърден от Централната избирателна комисия (ЦИК). Това сочи справка в сайта на  ЦИК . Районната избирателна комисия встъпва в правомощията си на 6 април тази година. Съставът на комисията е от 19 членове. Централната избирателна комисия утвърждава предложените председател, зам.-председатели и секретар по време на консултациите при областния управител Стоян Пасев през миналата седмица председател. И за тези избори комисията за Район Варненски ще се председателства от юриста Велин Жеков, предложен от ГЕРБ. Негови заместници ще са Орхан Мехмед от ДПС и Николай Наков от Партия „Воля”, а за секретар е утвърдена Мария Тодорова от БСП.  \r\nОстаналите членове на РИК – Варна са Румяна Цветкова, Красимир Коев, Емилия Стефанова, Десислава Бонева-Ашикова, Гергана Вълева, Станислав Сотиров, Иван Иванов, Галя Душева, Димчо Георгиев, Здравко Енев, Марияна Пантелеева, Стелян Любенов, Мариета Маринова, Светлана Петрова и Поля Димитрова-Ченева. На консултациите при областния управител на 28 март във Варна участваха надлежно упълномощени представители на всички парламентарно представени партии и коалиции, както и коалиции, които не са парламентарно представени, но имат избрани с техни листи членове на Европейския парламент от Република България. В резултат бе постигнато съгласие между участниците по отношение на състава и ръководството на Районна избирателна комисия в Трети район – Варненски. Решението на ЦИК подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.04.04", "title": "Централната избирателна комисия одобри състава на РИК-Варна за европейските избори"}
{"url": "http://www.focus-news.net/news/2019/04/04/2642879/dobrich-s-izpalneniya-na-organ-i-tsigulka-tazi-vecher-shte-zapochne-poreditsata-ot-velikdenski-kontserti-organizirani-ot-obshtinata.html", "text": "С изпълнения на орган и цигулка тази вечер започва поредицата от Великденски концерти, организирани от Общината. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Светлана Попова, главен експерт в отдел „Култура“ в Дирекция „Хуманитарни дейности“. „Целият месец април е пропит със символика - на възраждащата се природа и пролетното безметежие, но и на сериозното духовно стремление да приемем чудото на Възкресението. За християните този период е особен - тежката борба със себе си, с изкушенията, с трудностите в света трябва да е озарена от светлината на вярата. Защото именно вярата дава сили да се изпие горчивата чаша на страданието и чрез смирение да устояваме. Този Великденски цикъл е в духа на светлите християнски традиции да се отбелязват подобаващо важните периоди в живота на Исус Христос, в църковната година и в земните ни дни“, посочи Светлана Попова. Поредицата Великденски концерти, реализирани преди година от Община град Добрич по идея на органистката Мария Славова, вече се превръща в традиционен празник и подготовка за духовното извисяване преди големия християнски празник. Богата палитра от произведения, обединени в заглавието „Basso Ostinato“, ще представят тази вечер Мария Славова в партньорство с Ирина Олшанска - цигулка.  Доц. Сабин Леви, органист и разностранен музикант, е включил и четири свои хорални прелюдии във втория концерт от поредицата. Стефан Далчев - орган и Магдалена Далчева - виолончело ще поднесат тематично подбрана програма на концерт. Цикълът включва и концерт на Български камерен оркестър - Добрич с диригент Алексей Измирлиев. Публиката ще има възможност да се наслади на програма „Английски барок“. „Всички изпълнители с вълнение споделят благодарността си за възможността да се изявят пред добричка публика, известна с високите си изисквания и естетски критерии за сериозна музика от такъв клас, както и за шанса да свирят на уникалния инструмент в Концертна зала „Добрич“, отбеляза Светлана Попова. Всички концерти ще се състоят в Органова зала с начален час 18.30. На интернет страницата на Община град Добрич е публикувана програмата Великденски концерти. Интерес предизвиква участието на музиканта доц. Сабин Леви. Той е активен като концертен органист, клавесинист, композитор, карилонер, преподавател,  автор, съавтор и редактор на академични публикации и книги. Карилонер е  изпълнител, който свири на карилон. Това са камбани, чиито езичета са свързани посредством метални въжета със специална конзола – клавиатура с перманентно захваната  към нея педалиера. Свири се с кутретата на ръцете, свити в хлабав юмрук. Необходима е координация между ръце и крака, както и педална техника, т.е. близка до техниката на органиста. Концертът на доц. Леви е на 9 април.  \r\nЖулиета НИКОЛОВА", "date": "2019.04.04", "title": "Добрич: С изпълнения на орган и цигулка тази вечер ще започне поредицата от Великденски концерти, организирани от Общината"}
{"url": "http://www.focus-news.net/news/2019/04/04/2642870/blagoevgrad-pri-zakriti-vrata-se-gleda-obzhalvaneto-na-nalozhenata-myarka-za-neotklonenie-spryamo-zadarzhanata-pri-spetsaktsiya-v-odmvr-rozalina-kyoseva.html", "text": "При закрити врата се гледа в Окръжния съд обжалването на наложената мярка за неотклонение спрямо задържаната при спецакция в ОДМВР – Благоевград Розалина Кьосева, предаде репортер на  Радио „Фокус“ – Пирин . Съдии по делото за мярката за неотклонение са Красимир Аршинков, Диана Узунова и Страхил Гошев.  „Фокус“ припомня: На 27 март в Районен съд – Благоевград бе гледана мяркатa за процесуална принуда спрямо полицай Розалина Кьосева. Тогава, след повече от 4-часово заседание, съдът остави Кьосева за постоянно в ареста. \r\nРазследващият полицай в 1 Районно управление – Благоевград Розалина Кьосева бе арестувана на 25 март, след като екипи на Дирекция „Вътрешна сигурност“ и Прокуратурата извършиха специализирана акция в Областната дирекция на МВР. Срещу полицай Кьосева са повдигнати обвинения за 4 престъпления. Първото от тях е срещу правосъдието, следващото е документално престъпление. Има доказателства и за престъпление по служба, което се състои в споделяне на информация, която представлява служебна тайна, с лица, които не би следвало да разполагат с нея. Розалина Кьосева е извършила и престъплението лично укривателство, свързано с лице, за което има издадена европейска заповед за арест заради влязла 6-годишна присъда в Гърция. Към момента гражданинът излежава присъда в затвора в Бобов дол за участие в организирана престъпна група за наркотици, а Кьосева е направила всичко възможно да прикрие информацията, свързана с европейската заповед за арест, така че той да не бъде предаден на гръцките власти. \r\nВ рамките на извършените процесуално-следствени действия се иззети множество веществени доказателства, едно от които е телефонът, който е използвала Кьосева. Паралелно с това в затвора в Бобов дол е било извършвано претърсване в килията на изтърпяващия наказанието „лишаване от свобода“ мъж, където е намерен телефон, посредством който двамата са комуникирали интензивно. Според събраните до този момент доказателства мотивите за извършването на престъпленията от разследващия полицай Розалина Кьосева не са били користни - не е взимала пари за това. \r\nЛивия НИНОВА", "date": "2019.04.04", "title": "Благоевград: При закрити врата се гледа обжалването на наложената мярка за неотклонение спрямо задържаната при спецакция в ОДМВР Розалина Кьосева"}
{"url": "http://www.focus-news.net/news/2019/04/04/2642888/plovdiv-dostapat-na-avtomobili-v-iztochnata-chast-na-stariya-grad-se-ogranichava-ot-8-april.html", "text": "Достъпът на автомобили в източната част на Стария град откъм Понеделник пазара се ограничава от 8 април (понеделник). Това съобщиха за  Радио „Фокус“-Пловдив  от Общинско предприятие „Организация и контрол на транспорта“. В тестов режим започва работа бариерата на ул. „Петко Р. Славейков“ до училище „Гео Милев“. Същия ден от 09.00 ч. до 17.00 ч. на място ще се изработват картите за достъп на подалите до момента заявления, като там могат и да се попълват бланки за пропуск. На жилище се полага по една карта, допълнителни се предоставят при наличие на гаражи. За зареждането на търговски обекти е предвидено времето от 21.00 до 09.30 ч. \r\nОт „Организация и контрол на транспорта“ уточниха, че влизащите през ул. „Петко Р. Славейков“ коли ще могат да излизат от Стария град по ул. „Цанко Лавренов“ към Източната порта, където също е монтирана бариера.", "date": "2019.04.04", "title": "Пловдив: Достъпът на автомобили в източната част на Стария град се ограничава от 8 април"}
{"url": "http://www.focus-news.net/news/2019/04/04/2642884/stela-semerdzhieva-psiholog-psihologat-ne-dava-gotovi-retsepti-za-shtastie.html", "text": "Психологът не дава готови рецепти за щастие, въобще, психологът не дава рецепти. Това каза за  Радио „Фокус“ – Бургас  психологът Стела Семерджиева по повод Деня на българския психолог. „Рецепта за щастие ми звучи, като да отворим шкафа с продукти, да извадим необходимите съставки, да ги разбъркаме до хомогенна смес, да сложим сламката и коктейлът „щастие“ е готов“, отбеляза Семерджиева. Според нея, използвайки тази метафора, всеки би могъл да предизвика себе си и сам да напише своята рецепта за щастие, като потърси верните за него съставки и в съответно необходимите количества.  \r\n„Аз мога да споделя моята рецепта за щастие, която е вярна за мен. Това, което мен прави щастлива, са любимите ми хора,  разходките, природата, особено, когато се събужда за нов живот, както е сега в момента пролетта, това е любимият ми сезон. Обичам да вдишвам аромата на цъфналите дръвчета, да слушам звуците на течаща река, да съм боса, да усещам зелената трева под ходилата си, обичам да слушам вътрешни си глас. Това са такива съвсем обикновени неща, за които се опитвам да намирам време“, добави Стела Семерджиева. На въпроса какво ще пожелаете на празника за себе си и на нашите читатели, тя отговори, че би цитирала мисъл на Стив Джобс, която казва: „Времето ви е ограничено, затова не го пилейте и не живейте живота на някой друг“. „Аз бих добавила пожелавам си и пожелавам всички да живеем живота си по-малко в трябва и повече в искам“, заяви психологът. \r\nДеница ДИМИТРОВА", "date": "2019.04.04", "title": "Стела Семерджиева, психолог: Психологът не дава готови рецепти за щастие"}
{"url": "http://www.focus-news.net/news/2019/04/04/2642885/petya-sabeva-sdruzhenie-na-mladite-psiholozi-v-balgariya-varna-ne-vsichki-hora-koito-uchat-psihologiya-iskat-da-praktikuvat-sled-kato-zavarshat-obrazovanieto-si.html", "text": "Не всички хора, които учат психология искат да практикуват, след като завършат образованието си. Това каза за  Радио „Фокус” – Варна  Петя Събева, клиничен психолог и председател на Сдружение на младите психолози в България – Варна. Според нея една група от млади хора учат психология, за да постигнат лично себепознаване, а не за да бъдат практикуващи специалисти. „Младите хора се записват да учат психология по общо казано две причини. Първата причина е за да разберат човешките взаимоотношения по-добре, за да разберат света около себе си и хората около себе си по-добре. Другата причина е, че те искат да го работят това нещо, но не е задължително да го правят. Аз съм изключително щастлива, че има и такива хора, които не смятат да работят като психолози, но се интересуват, учат го, занимават се с това, просто заради себепознанието, заради това, което им носи тази сфера, като добавена стойност в техния личен живот“, посочи Петя Събева.  \r\nСпоред нея един от основните проблеми, с които психолозите в България се срещат е липсата на подходящата практика преди официалното започване на професионалната им кариера като специалисти. Според нея теоретичните основи са ключови, но има нужда от въвеждането на повече практически занимания в бакалавърските програми в България, защото опита играе важна роля в качественото практикуване на тази професия след завършване на висше образование. „Основните проблеми, с които се сблъскват психолозите днес, тъй като говорихме за хората, които учат психология, това е че им липсва практика. Теоретичните основи са много важни. Да, това е основата, това е скелето. Но ако се въведе в университетското образование повече практика, повече практици, които да споделят своя опит, както и повече възможности самите студенти да ходят на практики, това ще има много положителен ефект“, обясни Петя Събева. Тя съобщи, че 14 психолози от организацията са участвали в съвместен проект с техни колеги от Гърция, като са обменили знания, полезни практики и нови подходи от света на психологията в рамките на обучението. \r\nБояна АТАНАСОВА", "date": "2019.04.04", "title": "Петя Събева, Сдружение на младите психолози в България – Варна: Не всички хора, които учат психология, искат да практикуват след като завършат образованието си"}
{"url": "http://www.focus-news.net/news/2019/04/04/2642887/poslanikat-na-sasht-v-balgariya-n-pr-erik-rubin-pri-poseshtenieto-mi-v-dobrich-beshe-diskutirano-namiraneto-na-prioritetni-sferi-na-satrudnichestvo.html", "text": "„При посещението ми в добруджанския град беше дискутирано намирането на приоритетни сфери на сътрудничество, като справяне с проблемите на замърсяването на околната среда и по-конкретно на атмосферния въздух, ползата от използване на алтернативни източници на чиста енергия, както и развиване на програми за обмен“. Това заяви на брифинг посланикът на САЩ в България Н. Пр. Ерик Рубин, който е на делово посещение в Добрич, предаде кореспондентът на  Радио „Фокус” – Варна . „Ние вече имаме солидна основа, но бихме искали да потърсим нови възможности и варианти за развитие и разширяване на това сътрудничество“, допълни дипломатът. Той подчерта, че намирането и използването на алтернативни източници на енергия би довело до по-ниски цени и енергийна независимост на страната ни. Н. Пр. Ерик Рубин сподели, че посещението му в Добрич е един прекрасен ден, началото, на който е било белязано със среща със студенти от Висшето училище по мениджмънт, с представители на Община град Добрич и кмета Йордан Йорданов, както и с представители на американски компании в региона. Дипломатът допълни, че навсякъде е усетил гостоприемство и добро отношение. Като пример на ползотворно партньорство бе посочено това между Общината и клон на американска дестилеря край Добрич, където се използват най-модерни технологии на работа. Н. Пр. Ерик Рубин подчерта, че е важно това сътрудничество да бъде съхранено и развивано във времето, което ще гарантира разкриване на работни места и съвместно реализиране на българо-американски проекти в различни сфери. По думите на дипломата се отчита процес на подобряване на визовия режим за български граждани от страна на САЩ. Ако отказът към момента е 13%, то за студенти, работа и обмен одобрението за визи е 100%. Н. Пр. Ерик Рубин отбеляза, че разширяването на спектъра от сфери на сътрудничество е сред основните цели. Към момента в региона работят американски компании, свързани с дистрибуция на земеделска техника, функционира Център за здравни грижи, компания за електронна търговия. Дипломатът изрази своя оптимизъм, че процесът на взаимодействие ще продължи и ще се развива в положителна насока. Посещението на Н. Пр. Ерик Рубин продължава със срещи с представители на местния бизнес в Огледална зала „Нели Божкова“.  \r\nЖулиета НИКОЛОВА", "date": "2019.04.04", "title": "Посланикът на САЩ в България Н. Пр. Ерик Рубин: При посещението ми в Добрич беше дискутирано намирането на приоритетни сфери на сътрудничество"}
{"url": "http://www.focus-news.net/news/2019/04/04/2642889/sport-svitolina-i-azarenka-shte-uchastvat-na-demonstrativen-turnir-predi-stuttgart-open.html", "text": "Станаха ясни участниците на второто издание на демонстративния турнир „Тюркиш Еърлайнс Тайбрек“, като сред тях има четири бивши или настоящи тенисистки от „Топ 10“. Събитието ще се състои на „Порше Арена“ на 22 април – където ще се проведе и „Щутгарт Оупън“. \r\nЗа успех в турнира ще се състезават световната № 7 Елина Свитолина, носителката на две титли от Големия шлем Виктория Азаренка, Лаура Зигемунд, Белинда Бенчич, Каролин Гарсия и Ван Циан. \r\nНадпреварата предхожда откриването на „Щутгарт Оупън“, който започва с квалификации на 19 април. Наоми Осака ще бъде поставена под № 1, следвана от Симона Халеп и Петра Квитова. \r\nВенцислав ДРАГОМАНОВ", "date": "2019.04.04", "title": "Спорт: Свитолина и Азаренка ще участват на демонстративен турнир преди Stuttgart Open"}
{"url": "http://www.focus-news.net/news/2019/04/04/2642891/veliko-tarnovo-parkovete-v-grada-shte-badat-obraboteni-sreshtu-balhi-i-karlezhi.html", "text": "Парковете във Велико Търново ще бъдат обработени срещу бълхи и кърлежи. Това съобщиха от  Общината . Третирането ще обхване както зоните за отдих в центъра, така и в останалите части на Старата столица. Пръскането ще бъде на 8, 10 и 12 април, а работата ще започне след 20,00 ч. \r\nВ трите вечери ще бъдат третирани парковете „Дружба”, „Майка България”, „Марно поле”, „Никола Габровски“ „Руски”, „Бузлуджа”, „Колю Фичето”, „Картала”, „Акация” – боровата гора, „Света гора”, „Лакото“ (Арбанаси), „Ксилифор“. Около всяка локация ще бъдат поставени необходимите стикери за използваните препарати и за 24-часовия карантинен период.  \r\nГрафикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени. \r\nПаралелно, в периода от 11 до 30 април ще бъдат третирани всички зелени площи в дворовете на детските градини и яслите във Велико Търново, както и 44 детски площадки в междублоковите пространства и кварталите на Старата столица. Същото важи и за зелените зони край детските градини и социалните центрове в населените места от общината.", "date": "2019.04.04", "title": "Велико Търново: Парковете в града ще бъдат обработени срещу бълхи и кърлежи"}
{"url": "http://www.focus-news.net/news/2019/04/04/2642893/spas-garnevski-gerb-korneliya-ninova-e-v-bsp-ot-2003-godina-a-apartamentat-y-e-kupen-prez-2004-godina.html", "text": "Корнелия Нинова е в БСП от 2003 година, а апартаментът й е купен през 2004 година, когато вече е била в партията. Това каза на пресконференция депутатът от ПГ на ГЕРБ Спас Гърневски, предаде репортер на  Агенция „Фокус“ . „Длъжни сме и ние да зададем въпроси на Корнелия Нинова, за да спре най-накрая с отровата, която сее сред обществото“, заяви той. „По едно и също време с Корнелия Нинова сме били в СДС по времето, когато партията управляваше“, посочи Гърневски. „Искам да попитам как тя като млада и синя активистка, успя да извърши приватизация на „Техноимпекс“, попита депутатът. „Как така беше толкова приближена, че успя да стигне до такава позиция на крехка възраст“, изтъкна той. Спас Гърневски попита още колко точно са СРС-тата, които е засякла Нинова. „Корнелия Нинова е единственият български политик, който над 200 пъти е засякъл СРС-та“, заяви депутатът от ГЕРБ. „Най-важното, което искам да я попитам, е за „кражбата на века“ в Пловдив. В периода от 15 юни 2006 година до 19 април 2007 година, през Общинския съвет, чрез зам.-министъра на икономиката и председател на Борда на Пловдивския панаир Корнелия Нинова, градът и държавата изгубиха над 1,2 млрд. лева имоти“, обяви Гърневски. „Тя няма ли да застане пред обществото и да каже как сложи подписите си за „кражбата на века“, коментира той. „Не е ли тя единственият тогава уволнен от правителството й като зам.-министър на икономиката със съмнения за корупционни практики“, посочи Спас Гърневски. „Днес моралът е друг. Днес политиците от ГЕРБ подават оставки при най-малки съмнения“, заяви той. „Корнелия Нинова обикаля страната с черната кобила и сее отрова в обществото“, каза още Гърневски. Той призова лидера на БСП да отговори на поставените й въпроси, а не да се крие от телевизия в телевизия. \r\nБиляна ИВАНОВА", "date": "2019.04.04", "title": "Спас Гърневски, ГЕРБ: Корнелия Нинова е в БСП от 2003 година, а апартаментът й е купен през 2004 година"}
{"url": "http://www.focus-news.net/news/2019/04/04/2642878/yens-stoltenberg-sdelkata-za-dostavkata-na-ruskite-sistemi-s-400-na-turtsiya-shte-bade-obsadena-v-kuloarite-na-ministerskata-sreshta-na-nato-vav-vashington.html", "text": "Въпросът за решението на Турция да закупи руски зенитно-ракетни системи С-400 не влиза в дневния ред на министерската среща на НАТО във Вашингтон, но ще бъде обсъден в кулоарите й. Това заяви пред журналисти генералният секретар на Алианса Йенс Столтенберг, предава  РИА Новости . \r\nНорвежецът подчерта, че всяка страна има право да приема самостоятелни решения за това какви оръжия да закупува. „Но виждаме, че този въпрос предизвиква разногласия сред съюзниците, така че НАТО осигурява платформа на съюзниците за обсъждане на такива въпроси”, допълни Столтенберг. . Тереза Герова", "date": "2019.04.04", "title": "Йенс Столтенберг: Сделката за доставката на руските системи С-400 на Турция ще бъде обсъдена в кулоарите на министерската среща на НАТО във Вашингтон"}
{"url": "http://www.focus-news.net/news/2019/04/04/2642890/toma-bikov-gerb-imame-informatsiya-za-dadenite-ot-korneliya-ninova-30-mln-leva-pitame-otkade-sa-doshli-i-kakvi-angazhimenti-sa-poeti.html", "text": "Имаме определена информация, но ще изчакаме отговора на Корнелия Нинова. Така е коректно. Това каза на пресконференция депутатът от ПГ на ГЕРБ Тома Биков по повод информация на партията, че Корнелия Нинова е дала 30 млн. лева на Михаил Миков, за да се откаже от лидерското място в БСП, предаде репортер на  Агенция „Фокус“ . „По отношение на 30 млн. лева - искаме да разберем откъде са дошли. Как биха били върнати и какви ангажименти са били поети“, заяви Биков.  \r\nВ отговор на въпрос ще оттегли ли ГЕРБ доверието си от председателя на КПКОНПИ Пламен Георгиев, както направи президентът Румен Радев, депутатът коментира: „По отношение на Пламен Георгиев, премиерът каза мнението ни. Позицията ни е ясна“. \r\n\"Виждаме, че има „Отечествен фронт“ срещу управляващото мнозинство, който е разнороден и участват най-различни субекти\", каза още Тома Биков.  \r\nБиляна ИВАНОВА", "date": "2019.04.04", "title": "Тома Биков, ГЕРБ: Имаме информация за дадените от Корнелия Нинова 30 млн. лева - питаме откъде са дошли и какви ангажименти са поети"}
{"url": "http://www.focus-news.net/news/2019/04/04/2642886/premierat-boyko-borisov-i-prezidentat-na-germaniya-frank-valter-shtaynmayer-obsadiha-dvustrannoto-partnyorstvo-i-predizvikatelstvata-pred-evropa.html", "text": "Търговско-икономическите отношения между България и Германия, както и въпроси от сферата на сигурността, миграцията и европейския дневен ред бяха във фокуса на разговора между министър-председателя Бойко Борисов и президента на Федерална Република Германия Франк-Валтер Щайнмайер по време на работния им обяд в резиденция „Лозенец“. Това съобщиха от  правителствената информационна служба . \r\nПремиерът Борисов отбеляза ползотворното сътрудничество между двете страни по темите от взаимен интерес и изтъкна отличния политически диалог между България и Германия. Министър-председателят Борисов изпрати специални поздрави на германския канцлер Ангела Меркел.  \r\nПо време на срещата премиерът Бойко Борисов и президентът Щайнмайер поставиха акцент върху темата сигурност. Българският министър-председател подчерта, че страната ни успешно изпълнява ангажимента по опазване на външната граница на ЕС. „Без много шум и спазвайки европейските норми и добросъседските отношения с Турция, България сведе мигрантския поток до нулев“, заяви в разговора Борисов. По думите му е необходим устойчив общоевропейски механизъм, който да дава отговор на миграционните въпроси. \r\n„България е стабилизиращ фактор за региона“, каза германският президент, коментирайки ролята на страната ни в икономически аспект. От своя страна премиерът Бойко Борисов изтъкна добрите финансови показатели на България и изключителната финансова дисциплина, благодарение на която страната ни е една от трите държави в Европа с най-нисък външен дълг. „Външният дълг за тези 2 години, когато бе последната ни среща през 2017 г., от 28% сега е 20%“, посочи още българският премиер. Борисов подчерта, че при стабилни данъци, стабилна икономическа среда и огромен фискален резерв, чуждестранните инвеститори, включително германските, имат добра икономическа основа за бизнес у нас.  \r\nПо време на срещата министър-председателят Бойко Борисов изтъкна положителното развитие на двустранните икономически отношения. „Няма сфера, в която икономическото сътрудничество между двете страни да не бележи постижения и да не открива нови възможности за взаимодействие. Това е ясен и важен сигнал, че Германия вижда в България надежден и стабилен икономически партньор“, заяви Борисов.  \r\nМинистър-председателят Бойко Борисов обърна внимание, че стокообменът между България и Германия за 2018 г. надвишава 8 млрд. евро и бележи ръст от над 8% спрямо 2017 г. Показателно е също, че Германия отново заема водещи позиции като чуждестранен инвеститор с инвестиции в размер на 3,219 млрд. евро за периода 1996 – 2018 г. Само за 2018 г. инвестициите от Германия са в размер на 153.7 млн. евро. По данни на Българска агенция за инвестиции около 30% от 100-те най-големи инвеститори в България са германски или с германско участие.  \r\nБългарският премиер Борисов и германският президент Щайнмайер обсъдиха и оттеглянето на Обединеното кралство от ЕС, като бяха единодушни, че при преговорите между ЕС и Великобритания правата на гражданите винаги трябва да бъдат първи приоритет.", "date": "2019.04.04", "title": "Премиерът Бойко Борисов и президентът на Германия Франк-Валтер Щайнмайер обсъдиха двустранното партньорство и предизвикателствата пред Европа"}
{"url": "http://www.focus-news.net/news/2019/04/04/2642897/sofiya-poveche-ot-100-sluzhiteli-na-izpalnitelna-i-regionalna-agentsiya-po-gorite-i-tp-dgs-kostenets-se-vklyuchiha-v-zalesyavaneto-v-zemlishteto-na-s-ochusha.html", "text": "Повече от 100 служители на Изпълнителна агенция по горите, Регионална дирекция по горите - София и ТП „ДГС Костенец“ се включиха в традиционното залесяване за Седмица на гората, което тази година се проведе в землището на с. Очуша, общ. Костенец. Това съобщиха от  Изпълнителна агенция по горите . Над 1200 фиданки от черен бор бяха залесени на оголения терен по южния склон на Ихтиманска Средна гора. Мероприятието бе извършено върху площи на територията на Държавно горско стопанство Костенец, нападнати от върхов корояд през 2017 г.  и освободени след провеждане на санитарни сечи. С добро настроение, усмивки и най-вече с професионализъм служителите създадоха началото на нова иглолистна гора.  \r\nИнициативата е част от многобройните залесявания, които се извършват тези дни в цялата страна по повод празника на лесовъдската колегия - Седмица на гората, възникнал през далечната 1925 г. като празник на залесяването.", "date": "2019.04.04", "title": "София: Повече от 100 служители на Изпълнителна и регионална агенция по горите и ТП „ДГС Костенец“ се включиха в залесяването в землището на с. Очуша"}
{"url": "http://www.focus-news.net/news/2019/04/04/2642896/sliven-obshtinata-uvelichava-obhvata-na-ohranata-na-selskostopanskata-produktsiya.html", "text": "Община Сливен увеличава обхвата на охраната на селскостопанската продукция. Това съобщиха от пресцентъра на  Общината . \r\nИ тази година Общината отделя средства за охрана на селскостопанската продукция в малките населени места. През 2019 година парите за тази дейност са увеличени, като по този начин центровете от 4 стават 5. Към тях се добавя и село Злати войвода. Центровете са град Кермен, обхващаш 8 населени места; село Самуилово, с 6 населени места; село Гавраилово, също с 6 населени места; село Злати войвода – 4 населени места и село Желю войвода - с 11 населени места. \r\nПредстои кметовете да определят хората, които ще изпълняват тази функция, като Общината осигурява всичко друго необходимо. Охраната ще бъде ангажирана от 1 май до края на октомври тази година.", "date": "2019.04.04", "title": "Сливен: Общината увеличава обхвата на охраната на селскостопанската продукция"}
{"url": "http://www.focus-news.net/news/2019/04/04/2642883/toma-bikov-gerb-predlagala-li-e-korneliya-ninova-30-mln-leva-na-mihail-mikov-za-da-se-otkazhe-ot-liderskoto-myasto-v-bsp.html", "text": "Предлагала ли е Корнелия Нинова 30 млн. лева на Михаил Миков, за да се откаже от лидерското място в БСП. Това попита на пресконференция депутатът от ПГ на ГЕРБ Тома Биков, предаде репортер на  Агенция „Фокус“ . „Докато гледах пресконференцията на БСП си мислех, че ако Корнелия Нинова беше депутат от ГЕРБ досега да е подала оставка 10 пъти“, коментира той. „Етическият стандарт в БСП е на малко по-ниско ниво“, изтъкна Биков. „Задаваме този нов въпрос, чакаме отговора много бързо. Надяваме се да бъде с „да“ или не“, посочи депутатът от ГЕРБ. „Имаме доста сериозни източници на информация в тази посока“, подчерта Тома Биков. „Ако замълчи, ще приемем, че отговорът е „да“‘, обясни той. „След като има претенцията да бъде морален стожер, нека отговори“, призова Биков. \r\nБиляна ИВАНОВА", "date": "2019.04.04", "title": "Тома Биков, ГЕРБ: Предлагала ли е Корнелия Нинова 30 млн. лева на Михаил Миков, за да се откаже от лидерското място в БСП"}
{"url": "http://www.focus-news.net/news/2019/04/04/2642900/plovdiv-apelativniyat-sad-potvardi-reshenieto-za-ekstradirane-v-turtsiya-na-36-godishen-grazhdanin-na-kirgizstan.html", "text": "Пловдивският апелативен съд потвърди решението на Хасковския окръжен съд за екстрадиране в Турция на 36-годишния гражданин на Киргизстан Р.Ю. Това съобщиха от  Пловдивски апелативен съд .  \r\nОт 2007 година Р.Ю. е издирван от турските власти за  \"членуване във въоръжена терористична организация“ и „нарушаване на единството и териториалната цялост на държавата“. По данни от турската прокуратура  през март 2007 година спецчастите са обезвредили взривно устройство на пътека край град, намиращ се близо до границата с Ирак. Върху бомбата са намерени два отпечатъка на Р.Ю., а освен това той е посочен от задържани членове на терористичната организация, като член на групата. \r\nПрестъпленията, за които се иска екстрадирането на лицето, са тежки и са наказуеми с лишаване от свобода до 30 години в Турция, а в България от 15 до 20 години лишаване свобода, доживотен затвор и доживотен затвор без замяна.  \r\nТурската страна е дала гаранции, че  Р.Ю., ще бъде съден в Турция само за престъпленията, за които е издирван, като в делото няма доказателства, че ще бъде преследван заради кюрдския му произход. \r\nРешението е окончателно и не подлежи на обжалване.", "date": "2019.04.04", "title": "Пловдив: Апелативният съд потвърди решението за екстрадиране в Турция на 36-годишен гражданин на Киргизстан"}
{"url": "http://www.focus-news.net/news/2019/04/04/2642901/tass-v-kiev-krastiha-ulitsa-na-dzhon-makkeyn.html", "text": "Киевският градски съвет постанови улица, кръстена в чест на разузнавача и Герой на Съветския съюз Иван Кудря, да бъде преименувана на починалия през 2018 г. американски сенатор Джон Маккейн, предава руската информационна агенция  TACC , като отбелязва, че до този момент в украинската столица не е имало улица, която да носи името на политик на Вашингтон.  Уточнява се, че улицата се намира в центъра на Киев.  \r\nТАСС привежда кратка биографична справка за Маккейн и подчертава, че той става известен като рязък и консервативен политик. Приживе той редовно се изказваше срещу Русия, активно подкрепяше т.нар. цветни революции в постсъветското пространство, включително „Майдан“ в Украйна. \r\nМаккейн почина на 25 август 2018 г. от рак на мозъка. През септември същата година Порошенко, връщайки се от САЩ, го нарече „герой на Украйна”, след което предложи да преименува улицата на Кудри в негова чест.  В понеделник той се срещна с вдовицата Синди Маккейн в Киев и отново обеща да кръсти не негово име улица в украинската столица.  \r\nИван Кудря е съветски офицер от разузнаването, който от началото на Великата отечествена война в окупирания от нацистите Киев, води операции на седем диверсионни групи. Под негово командване те разрушават нацистките комуникации, унищожават влакове и транспортни колони. Офицерът от разузнаването е заловен на 5 юли 1942 г., по-нататъшната му съдба е неизвестна. Вероятно е убит от германците. С постановление на Президиума на Върховния съвет на СССР на 8 май 1965 г. Кудря посмъртно е удостоен със званието Герой на Съветския съюз.", "date": "2019.04.04", "title": "ТАСС: В Киев кръстиха улица на Джон Маккейн"}
{"url": "http://www.focus-news.net/news/2019/04/04/2642882/ministar-rosen-zhelyazkov-nyama-da-dopusnem-provezhdaneto-na-trialozi-po-paketa-mobilnost-v-tozi-mandat-na-evropeyskiya-parlament.html", "text": "Няма да допуснем провеждането на триалози по пакета \"Мобилност\" в този мандат на Европейския парламент. Това се посочва в официална позиция на министъра на транспорта, информационните технологии и съобщенията Росен Желязков, публикувана на сайта на  министерството . \"Днес, с мнозинство от приблизително 2/3 Европейският парламент прие на първо четене предложенията по т. нар. Пакет за мобилност I. Въпреки изтъкнатите процедурни нарушения от представителите на групата на единомислещите държави и активното поведение на българската страна, Европейският парламент  гласува изцяло рестриктивни текстове. Това за пореден път доказва, че целта е преразпределяне на пазарни дялове, а не подобряване на социалните условия на труд на водачите\", посочва Желязков. Той коментира, че наред с процедурните нарушения, част от гласуваните текстове също противоречат на основни принципи на Европейския съюз. \"Европейският парламент в настоящия си състав за първи път приема толкова противоречиви текстове, съпътствани със съществени процедурни нарушения. В тази връзка, и в случай, че текстовете станат факт изразяваме сериозни опасения за начина на тяхното прилагане\", подчерта той. Транспортният министър посочи, че преговорният процес не е приключил. \"България твърдо и последователно отстоява и ще продължи да отстоява своята позиция. Ще използваме всички възможни правни инструменти, за да защитим интересите на сектора. Позицията на първо четене не е крайната позиция на Европейския парламент. Предстои да бъдат взети решения за провеждане на т.нар. триалози и преговори със Съвета на Европейския съюз. Твърдо сме решени и няма да допуснем провеждането на триалози в този мандат на Европейския парламент. За това вече категорично настоях на срещата си с румънския министър на транспорта на Румъния. Работим и с държавите членки, които споделят националната ни позиция. Ще изискаме и ще настояваме следващият Европейски парламент да направи оценка на въздействие на правила, съществено различаващи се от инициативните предложения на Комисията. Продължаваме активно да работим по темата за обжалване на решенията на Европейския парламент, ако станат факт. Имаме необходимата готовност да оспорим по съответния ред всеки акт, който застрашава или нарушава правата на българските компании в автомобилния бранш\", посочи Желязков.", "date": "2019.04.04", "title": "Министър Росен Желязков: Няма да допуснем провеждането на триалози по пакета \"Мобилност\" в този мандат на Европейския парламент"}
{"url": "http://www.focus-news.net/news/2019/04/04/2642899/sliven-striytbol-turnir-shte-se-provede-v-grada-na-20-april.html", "text": "Стрийтбол 3х3 турнир ще се проведе в Сливен на 20 април, събота. Това съобщиха от пресцентъра на  Община Сливен . За целта на площад „Хаджи Димитър“ ще бъдат изградени настилки „BounceBack“ . \r\nТурнирът ще се състои в следните възрастови групи: \r\n– момичета до 12 и до 15 години; \r\n– момчета до 12, до 14, до 16 и до 18 години; \r\n– мъже 18+. \r\nСъстезанията ще са организирани от Българското баскетболно общество по всички критерии на FIBA, с награден фонд и майсторски изпълнения. Сливенските отбори ще премерят сили с отбори от различни части на страната. Стартът ще бъде даден в 09.00 часа сутринта на 20 април, събота с групите за момчета и момичета. Турнирът за мъже ще стартира в 14.30 часа. Всички отбори трябва да бъдат на място и да потвърдят участие 30 минути преди обявеното начало. Заявки за участие могат да бъдат изпратени на Е-mail: bbobasketball@gmail.com \r\nОрганизатор е Ротари клуб – Сливен, съвместно с Община Сливен.", "date": "2019.04.04", "title": "Сливен: Стрийтбол турнир ще се проведе в града на 20 април"}
{"url": "http://www.focus-news.net/news/2019/04/04/2642902/kyustendil-osaden-za-predostavyane-na-neverni-svedeniya-s-tsel-poluchavane-na-sredstva-ot-evropeyski-fond-e-obyaven-za-mezhdunarodno-izdirvane-za-iztarpyavane-na-nalozhenoto-nakazanie.html", "text": "По предложение на Окръжна прокуратура – Кюстендил, осъденият Г. Г. е обявен за международно издирване. Това съобщиха от пресцентъра на  Апелативна прокуратура - София . През февруари 2019 г. срещу него е влязла в сила присъда, с която той е бил признат за виновен за извършено от него престъпление по чл. 248а, ал. 3, пр. 1, вр. ал. 2, пр. 1 от НК. На 10 юни 2013 г., в качеството си на управител и материално отговорно лице на търговско дружество, той представил неверни сведения в Общинска служба по земеделие – Нови Искър, за да получи средства от европейски фонд. В подадените от него заявление за подпомагане, таблица за използвани парцели и карти на блок на земеделско стопанство била посочена обща площ от 409,27 хектара. За удостоверяване на правното основание за ползването и обработването им от дружеството на подсъдимия, били отразени договори за наем. Заявено било и че към датата на подаване на документите земите отговаряли на условията за поддържане в добро състояние.  \r\nЗа предоставените от неверни сведения, с които той целял да получи средства по Схемата за единно плащане на площ, която се финансира чрез фонд на Европейския съюз, му е наложено наказание от две години и шест месеца „лишаване от свобода“ и глоба в размер на 4000 лева.  \r\nОсвен това е било приведено в изпълнение и друго наказание по предходно наказателно производство срещу него за държане на наркотични вещества, а именно една година и три месеца „лишаване от свобода“.  \r\nОсъденият не е бил открит на територията на страната, поради което бил обявен за общодържавно издирване. От проведените в тази връзка мероприятия, местонахождението му както в страната, така и в чужбина, не е установено.", "date": "2019.04.04", "title": "Кюстендил: Осъден за предоставяне на неверни сведения с цел получаване на средства от европейски фонд е обявен за международно издирване за изтърпяване на наложеното наказание"}
{"url": "http://www.focus-news.net/news/2019/04/04/2642904/kyustendil-grazhdanin-na-severna-makedoniya-osaden-v-gartsiya-za-krazhba-e-zadarzhan-na-gkpp-gyueshevo.html", "text": "В Окръжна прокуратура – Кюстендил е образувана преписка във връзка с получени материали относно задържане на гражданин на Северна Македония, обявен за международно издирване. Това съобщиха от пресцентъра на  Апелативна прокуратура - София . Около 14.30 ч. на 27 март 2019 г. на ГКПП „Гюешево\" с лек автомобил пристигнал Р. К., гражданин на Северна Македония, за влизане в България. В хода на обработката на документите за самоличност било установено, че мъжът е обявен за международно издирване с Европейска заповед за арест (ЕЗА), издадена от съдебните органи в Гърция. За случая бил уведомен дежурен в бюро „СИРЕНЕ“. Били снети дактилоскопни отпечатъци на Р. К и изготвена експертна справка на представения от него паспорт.  \r\nЧужденецът бил задържан, като се очаква получаване на документи за производството по изпълнение на ЕЗА. Р. К. е осъден в Гърция на седем години „лишаване от свобода“ за това, че в периода от 5 май 2004 г. до 26 юни 2005 г., извършил кражба на чужди вещи. Деянието било извършено от него в съучастие с други лица, при условията на продължавано престъпление и при предварителен сговор.", "date": "2019.04.04", "title": "Кюстендил: Гражданин на Северна Македония, осъден в Гърция за кражба, е задържан на ГКПП „Гюешево\""}
{"url": "http://www.focus-news.net/news/2019/04/04/2642905/veliko-tarnovo-obshtoto-sabranie-na-stopanska-akademiya-dimitar-a-tsenov-v-svishtov-prie-godishniya-otchet-na-rektora-dots-d-r-ivan-marchevski.html", "text": "Общото събрание на Стопанска академия „Димитър А. Ценов” проведе свое редовно заседание. Това съобщиха от  учебното заведение . Членовете на управленския орган приеха годишен доклад на ректора за състоянието и дейността на Академията за периода февруари 2018 – януари 2019 година и годишен доклад за дейността на Контролния съвет на Академията за същия период. Приети бяха промени в Правилника за дейността на Стопанска академия и бяха проведени частични избори за попълване съставите на Контролния съвет и на Академичния съвет. \r\nПредставяйки своя доклад, ректорът – доц. д-р Иван Марчевски припомни, че главната цел, към която се стреми Стопанската академия през четиригодишния мандат, е да се адаптира към променящите се условия на българския образователен пазар. „Основният проблем, с който се сблъсква Стопанска академия, продължава да бъде осезаемото намаление в броя на приеманите студенти, български граждани”, заяви доц. Марчевски. По думите му, основните причини за това са: демографската криза; продължаващата политика на държавата за намаляване броя на студентите, обучаващи в специалности от професионалните направления 3.7. „Администрация и управление” и 3.8. „Икономика”; съсредоточаването на деловата активност и обществения живот в столицата и свързаното с това привилегировано положение на столичните висши училища за сметка на тези от провинцията. От данните в доклада стана ясно, че броят на обучаваните студенти в Стопанската академия през изминалата година е намалял с 29% при редовната форма и 34% – при задочната, спрямо предходната учебна 2017/2018 г.  \r\nВ доклада бе акцентирано върху действията, които Академията е предприела за повишаване качеството на предлаганото от нея обучение. Сред тях са: разкриване на 3 нови специалности в ОКС „бакалавър”, които се предлагат на чужд език съвместно с партньорски университети; разкриване на специалност „Финанси, банково дело и застраховане” в ОКС „бакалавър”, предлагана на английски език в редовна и задочна форма, по която има осъществен прием; дипломирането на първия  випуск магистри по програма за двойна диплома; акредитиране на дистанционна форма на обучение в ОКС „бакалавър” по 11 специалности от ПН 3.8. „Икономика”. През отчетния период е продължена и работата за сближаване на обучението в Стопанска академия с практиката – проведени са над 50 съвместните мероприятия, като конференции, публични лекции, семинари, кръгли маси, обучения в реална работна среда, тренинги, състезания, майсторски класове. От изминалата година представители на практиката са членове на държавните изпитни комисии при всички специалности.  \r\nОтчитайки Кандидатстудентската кампания за учебната 2018/2019 г, ректорът подчерта, че Стопанска академия е единственото висше училище в страната, което е изпълнило на 100% утвърдения държавен план-прием във всички специалности. И през тази година е продължена практиката на организиране и провеждане на Национални ученически състезания в различни икономически направления, посещения в средни училища с цел запознаване на учениците със Стопанска академия и нейните програми, както и разширяването на контактите с български общности зад граница. \r\nПо отношение на осъществяваната научна дейност бе отчетено, че за поредна година средствата за научни изследвания, които свищовското висше училище получава от държавата са намалени, което контрастира с постоянните апели на национално равнище за интензифициране на научните изследвания. За компенсиране на това намаление и през изтеклата година Академията е пренасочила част от собствените си приходи за дофинансиране на научните изследвания. Публикационната активност на представителите на свищовската академична общност през 2018 г. е довела до увеличен брой на научните публикации в издания с импакт фактор или импакт ранг, и подобряване оценката на Академията в рейтинговата система, без това обаче да окаже очакваното положително влияние върху план-приема през следващата учебна година. \r\nЗа поредна година ректорът отчете много добри резултати по отношение на международната дейност на Стопанска академия. Увеличен е броят на партньорите по двустранни договори. Увеличение има и при реализираните входяща и изходяща мобилности на студенти и преподаватели. „В рейтинговата система оценката на СА „Д. А. Ценов” по показателя за Международна мобилност бележи ръст от +70,3% за ПН 3.8 и +19,6% за ПН 3.7.”, подчерта ректорът.  \r\nПо отношение на информационна инфраструктура се отчете, че броят на преоборудваните с нова компютърна техника работни места за студенти и преподаватели надхвърля 100. Обновени са много учебни аудитории и лаборатории, оборудван е изпитен център за провеждане на електроннобазирани изпити, както и две специализирани лаборатории за обучение по валутен и митнически контрол, и по анализ и оценка на риска. \r\n„И през 2018 година продължихме оптимизирането на персонала”, каза ректорът коментирайки кадрова политика. С решения на Академичния съвет е намалена числеността на основното щатно разписание и към 31.01.2019 г. общият брой на персонала (преподаватели и служители) е с  9% по-малък спрямо началото на 2018 година. \r\nВ частта от доклада, касаеща финансовото състояние на Висшето училище, доц. Марчевски заяви: „Въпреки полаганите от нас усилия, за трета поредна година приходите на Академията намаляват. Общото намаление спрямо 2017 г. е в размер на 1 711 724 лева или 16,25%, като изменението за сметка на трансфера от държавния бюджет е на стойност 1 286 357 лева (- 21,0 %), а на собствените приходи в размер 492 249 лева (- 10,87 %)”. По думите на ректора, основната причина за това е намалената 4,5 пъти държавна поръчка за последните три години, което води до „ненормално голямо намаление в броя на обучаваните студенти, които са база за определяне размера и на държавната субсидия, и на собствените приходи”. Ректорът запозна членовете на Общото събрание и с резултатите от реализираната, вече втора година, Програма за преструктуриране на Стопанска академия,  ефектът от която само за 2018 г. е намаление на общите разходи по бюджета на Висшето училище, спрямо 2017 година, с над 910 000 лева или близо 8%. Сред представените конкретни стъпки, които продължават да се реализират в посока намаляване на разходите, са: ограничаване на разходите за издръжка; намаляване на възнагражденията на хора, заемащи управленски позиции; преструктуриране дейността на администрацията и намаляване на нейната численост; и др. \r\nСлед представянето на доклада, той бе подложен на обсъждане от членовете на Общото събрание и беше приет с 84 гласа „за” от присъстващите в залата 95 души. По време на обсъждането бяха изразени редица критични мнения, относно държавната политика спрямо Стопанска академия и липсата на реакция от страна на ресорните държавни институции въпреки многократните сигналите до МОН, министъра на финансите, парламентарните комисии по образование и по бюджет към 43 Народно събрание, и отправяните от свищовското висше училище въпроси или призиви за подкрепа. Изказани бяха и мнения за по-категорично поставяне на проблемите на Академията пред отговорните институции, включително и чрез различни форми на граждански протест. В духа на общото настроение, председателят на Общото събрание – проф. д.н. Борислав Борисов, апелира към колегите си, като първа стъпка да закачат на реверите си сигнални оранжеви лентички. С този жест и гласуваното решение, Общото събрание на Стопанска академия изрази своето „сериозно безпокойство от системното намаляване на държавната поръчка за обучение на студенти в професионални направления 3.7 „Администрация и управление” и 3.8 „Икономика”, и респективното намаление на държавната субсидия, което поставя Академията в невъзможност нормално да осъществява функциите си по обучение и научно развитие”. Нагласата на членуващите в Общото събрание преподаватели, служители, студенти и докторанти е, ако гласуваното решение не е достатъчно, да се премине към по-категоричен израз на несъгласие с държавната политика спрямо висше училище с 83-годишна история. Припомнено бе, че Стопанска академия е създадена с частно дарение от видния свищовец, родолюбив възрожденец, търговец, акционер и предприемач Димитър Апостолов Ценов, а като бенефициент по завещанието държавата, в лицето на министъра на просвещението, е поела ангажимент срещу предоставените 5 млн. златни лева от Дарителя да основе и издържа висше училище в Свищов за вечни времена.", "date": "2019.04.04", "title": "Велико Търново: Общото събрание на Стопанска академия „Димитър А. Ценов”  в Свищов прие годишния отчет на ректора доц. д-р Иван Марчевски"}
{"url": "http://www.focus-news.net/news/2019/04/04/2642908/sliven-vavezhda-se-vremenna-organizatsiya-na-dvizhenieto-na-zhp-prelez-po-liniyata-shivachevo-seliminovo-chintulovo-na-5-april.html", "text": "Въвежда се временна организация на движението на жп прелез по линията Шивачево – Селиминово – Чинтулово. Това съобщиха от пресцентъра на  Община Сливен . Заради ремонт на железния път в междугарието Шивачево – Гавраилово по 3-а главна жп линия София – Бургас и предстояща 3-а нивелация се въвежда временната организация на движението на жп прелез по линията Шивачево – Селиминово – Чинтулово. Пътят ще бъде ограничен на 5 април от 08.00 часа до 16.00 часа на същия ден. Предвиден е обходен маршрут, обозначен с пътни знаци и табели.", "date": "2019.04.04", "title": "Сливен: Въвежда се временна организация на движението на жп прелез по линията Шивачево – Селиминово – Чинтулово на 5 април"}
{"url": "http://www.focus-news.net/news/2019/04/04/2642903/dnsk-vav-vrazka-s-izvarsheni-proverki-na-zlaten-vek-se-konstatira-che-sgradata-e-na-etap-grub-stroezh.html", "text": "Във връзка с извършени проверки на сградата „Златен век“ с възложител „Артекс Златен век“ ООД гр. София, проведени на 20 и 26 март 2019 г. по документи и на място се констатираха следните отклонения при строителството: Сградата е на етап груб строеж. Това съобщиха от  Дирекция за национален строителен контрол . Вместо предвидените с одобрения инвестиционен проект от главния архитект на Столична община две двойни асансьорни клетки, в които ще бъдат монтирани по два подемника за автомобили, на място е изпълнена стоманобетона плоча, без да са реализирани отворите за монтаж на асансьорните уредби. В подземните три нива на строежа на коти – 4,53; -7,63 и -10,75, съгласно проекта по част „Конструкции“ са извършени строителни дейности, чрез които са закри конструктивни  елементи– ограждащи стоманобетонови стени, колони и шайби, което възпрепятства извършването на огледа им преди съставянето на акт образец 14 за приемане на конструкцията. \r\nВ нарушение разпоредбите на законна (чл.154, ал. 1, т.5 от ЗУТ) без издадено разрешение за строеж, в съседния УПИ III-411, собственост на същия възложител, е изпълнен изкоп с неукрепени откоси, с дълбочина  около 15 м. Сградата не е обезопасена със строителни мрежи по цялата фасада, с което се създават предпоставки за възникване на инциденти. Съставен е констативен акт е основание за започване на административна производство по реда на чл. 224, ал. 1, т.1 и т.2 от ЗУТ за спиране на строителството на обекта. Съгласно изискванията на закона, след връчването на констативния акт и след изтичане на необходимия срок на възражение, ще бъде издадена заповед за цялостно спиране на строежа, до отстраняване на констатираните нарушения.", "date": "2019.04.04", "title": "ДНСК: Във връзка с извършени проверки на  „Златен век“ се констатира, че сградата е на етап груб строеж"}
{"url": "http://www.focus-news.net/news/2019/04/04/2642894/targovishte-tsik-naznachi-rayonna-izbiratelna-komisiya-v-28-rayon-za-izborite-za-chlenove-na-evropeyskiya-parlament-ot-republika-balgariya-na-26-may.html", "text": "Централната избирателна комисия (ЦИК) назначи Районна избирателна комисия (РИК) в 28 район – Търговищки, за изборите за членове на Европейския парламент от Република България на 26 май. Това сочи справка в сайта на  Централната избирателна комисия . Председател на 15-членната РИК ще бъде Гергана Руменова Цонева. Заместник-председатели са Фериде Мехмед Чакър и Красимира Димитрова Маркова, а секретар - Диана Йорданова Игнатова. За членове на РИК-Търговище са назначени Весела Цветанова Ерменкова, Наталия Стефанова Миланова, Маринела Павлова Първанова, Васил Добрев Василев, Диана Йорданова Жечева-Спасова, Валери Георгиев Симеонов, Спас Бонев Спасов, Лъчезар Илиев Рачев, Росица Кирилова Миланова, Биляна Тодорова Лазарова, Станьо Боянов Александров. Районната избирателна комисия встъпва в правомощията си на 6 април. Решението подлежи на обжалване пред Върховния административен съд чрез Централната избирателна комисия в 3-дневен срок от обявяването му.", "date": "2019.04.04", "title": "Търговище: ЦИК назначи Районна избирателна комисия в 28 район за изборите за членове на Европейския парламент от Република България на 26 май"}
{"url": "http://www.focus-news.net/news/2019/04/04/2642909/varna-prekraten-e-targat-za-otdavane-pod-naem-na-tri-ot-morskite-plazhove-v-kompleksa-kamchiya.html", "text": "Търгът за отдаване под наем на морските плажове „Камчия – Север“ – 3, 4 и 5 е бил прекратен на 1 април. Това става ясно от публикуваната заповед на сайта на  Министерството на туризма . Основание за прекратяването на търга с тайно наддаване е възникнало обстоятелство, което прави невъзможно провеждането на процедурата поради несъответствие в подадената документация. В конкурса е участвал само един кандидат. Търгът беше насрочен именно за 1 април. Обявената начална цена за отдаване под наем на трите плажа бе в размер на 29 019.57 лева без ДДС. Те са с обща площ от 93 991 квадратни метра, попадащи в землището на община Аврен. Активната плажна площ на територията, общо заета от морски плаж „Камчия – Север 3“, морски плаж „Камчия – Север 4“ и морски плаж „Камчия – Север 5“ е в общ размер на 88 964 кв.м. От активната плажна площ на обекта са изключени пясъчните дюни в размер на 1 867 кв. м, площта на заливаемите площи (лагуна) в размер на 1 099 кв. м и площта на затревените площи в размер на 2 061 кв. м. Трите плажа са с обща дължина на бреговата линия от 1 166 метра. С начална цена от 20 835 лева без ДДС от Министерството на туризма са обявили за отдаване под наем и плажовете „Камчия – Север 1“ и „Камчия – Север 2“. Пясъчните ивици на „Камчия“ попадат в списъка на Министерството на туризма с неохраняемите плажове, който бе актуализиран на 29 март. Останалите са „Чайка Централен“ – 1 и 2, „Чайка – Юг“, „Офицерски, „Галата“ – Север и Юг, „Фичоза“ и „Фичоза – Юг“, „Хижа Черноморец“, „Паша дере“, „Романтика“, „Изгрев – Хоризонт“, „Шкарпиловци – Север“, „Самотино“ и „Бяла“. Морските плажове „Бяла – Карадере“ са обявени в списъка като такива за природосъобразен туризъм.", "date": "2019.04.04", "title": "Варна: Прекратен е търгът за отдаване под наем на три от морските плажове в комплекса „Камчия“"}
{"url": "http://www.focus-news.net/news/2019/04/04/2642892/angel-dzhambazki-ekrvmro-ep-glasuva-tri-doklada-ot-paketa-mobilnost-arogantno-i-grubo-narushenie-na-pravilata-istinskata-bitka-prodalzhava-v-sledvashtiya-evroparlament.html", "text": "Европарламентът гласува три доклада от пакета „Мобилност“ - арогантно и грубо нарушение на правилата, истинската битка продължава в следващия европарламент. Това каза за дневния информационен блок „Добър ден“ на  Радио „Фокус“  евродепутатът от Европейските консерватори и реформисти/ВМРО Ангел Джамбазки. Той уточни обаче, че все още нищо не е решено и пакетът не е приет окончателно. Видимо е разделението на евродепутатите, заяви Джамбазки. Огромно е и налагането на интересите на централноевропейските държави от ядрото, добави той. „Този брутален опит за кражба на бизнес демаскира всички двуличници, които твърдяха, че този ЕС е съюз на ценности и много се интересуват от правата на всички, грижат се за единството на многообразието, а се видя грозната истина. Това, което правят е силова и административна кражба на работници и стремеж към фалит на българските фирми. Ние няма да допуснем това да се случи. Това гласуване е само първото и дори не беше даден мандат за преговори в режима на тристранния формат, който включва ЕС, ЕК и ЕП, т.нар. „триалог“. Дори това няма да се случи в рамките на този мандат. Истинската битка ще бъде в следващия мандат и затова е важно кои и какви представители ще изпрати България след 26 май – дали такива, които ще защитават националните интереси, или такива, които ще гласуват против тях“, обясни Ангел Джамбазки. Той коментира и запалването на товарния камион в Пловдив в знак на протест срещу приемането на пакета „Мобилност“, като заяви, че превозвачите е трябвало да запалят сградата на ЕП. \r\nМилослава АНГЕЛОВА", "date": "2019.04.04", "title": "Ангел Джамбазки, ЕКР/ВМРО: ЕП гласува три доклада от пакета „Мобилност“ - арогантно и грубо нарушение на правилата, истинската битка продължава в следващия европарламент"}
{"url": "http://www.focus-news.net/news/2019/04/04/2642911/varna-mazh-grada-zadarzhan-za-srok-do-72-chasa-zaradi-iznudvane-na-sobstvenik-na-avtosalon-da-mu-dade-sumata-ot-10-000-leva.html", "text": "Районната прокуратура във Варна е задържала за срок до 72 часа Благовест А. от града. Мъжът е бил привлечен като обвиняем по досъдебно производство за изнудване – престъпление по член 213а, ал. 1 от НК. Това съобщиха от пресцентъра на  Апелативна прокуратура – Варна . От 28 март до 3 април тази година обвиняемият изнудвал собственик на автосалон да му даде сумата от 10 000 лева съз заплахата, че само така ще си получи обратно 28 ключа за автомобили и комплектите с документи за тях. Колите са били внесени за продажба от чужбина. Действията по разследването продължават.", "date": "2019.04.04", "title": "Варна: Мъж града задържан за срок до 72 часа заради изнудване на собственик на автосалон да му даде сумата от 10 000 лева"}
{"url": "http://www.focus-news.net/news/2019/04/04/2642913/veliko-tarnovo-zabaveni-trudovi-vaznagrazhdeniya-v-razmer-na-blizo-90-000-leva-sa-izplateni-v-grada-ot-nachaloto-na-godinata-sled-namesata-na-inspektsiyata-po-truda.html", "text": "Забавени трудови възнаграждения в размер на близо 90 000 лева са изплатени след намесата на Инспекцията по труда във Велико Търново от началото на годината. Това съобщи за  Радио „Фокус“ – Велико Търново  инж. Невена Стефанова, директор на Дирекция „Иснпекция по труда“ – Велико Търново. Тя посочи, че от началото на годината са констатирани случаи на забавено изплащане на работни заплати на стойност 63 407 лева. За тези случаи са издадени задължителни за изпълнение предписания с определен от инспекцията по труда срок, възнагражденията да бъдат изплатени на съответните работници и служители спрямо, които е констатирана забавата. „При извършени последващи проверки е установено, че сумата на изплатените трудови възнаграждения след намесата на Дирекция „Инспекция по труда“  – град Велико Търново е 89 610 лева“, посочи инж. Стефанова. Тя допълни, че за констатираните нарушения са приложени принудителни административни мерки спрямо проверените работодатели, като са дадени задължителни за изпълнения предписания; спрени са и машини и съоръжения. Съставени 46 актова за установяване на административни нарушения, в това число 8 за неизпълнени предписания, дадени от Дирекция „Инспекция по труда“ Велико Търново. Инж. Невена Стефанова посочи, че през първите три месеца на годината са постъпили 29 сигнала от граждани, като 13 от тях са свързани със заплащането на труда на работещите. \r\nНадежда КРЪСТЕВА", "date": "2019.04.04", "title": "Велико Търново: Забавени трудови възнаграждения в размер на близо 90 000 лева са изплатени в града от началото на годината след намесата на Инспекцията по труда"}
{"url": "http://www.focus-news.net/news/2019/04/04/2642906/mvnr-na-turtsiya-darzhavniyat-departament-predstavi-greshna-informatsiya-za-sreshtata-chavushoglu-pompeo.html", "text": "Министерството на външните работи на Турция обвини Държавния департамент на САЩ в представянето на грешна информация по повод срещата между първите дипломати на Анкара и Вашингтон – Мевлют Чавушоглу и Майк Помпео, предава македонската електронна медия  A1 On . \r\n„Съобщението на Държавния департамент не само не отразява съдържанието на разговорите, но дори включва въпроси, които не са обсъдени“, заяви говорителят на външнополитическото ведомство в Анкара Хами Аксой. Съгласно думите му, съобщението „очевидно е било подготвено“ преди двамата министри да проведат среща. \r\n„Подобни проблеми имаше и при предходни срещи с американците… трябва да подготвят по-внимателно съобщенията си“, посъветва Аксой. Тереза Герова", "date": "2019.04.04", "title": "МВнР на Турция: Държавният департамент представи грешна информация за срещата Чавушоглу-Помпео"}
{"url": "http://www.focus-news.net/news/2019/04/04/2642895/the-wall-street-journal-zapadat-e-pritesnen-mozhe-li-edin-komik-da-se-protivopostavi-na-rusiyai.html", "text": "Победата на популярния телевизионен комик Владимир Зеленски в първия тур на президентските избори в Украйна се превърна в истински проблем за Запада, тъй заплашва да измести от висшия държавен пост Петро Порошенко – съюзник на западните държави, които вече пет години подкрепят страната в противопоставянето й срещу Русия, пише американското списание  The Wall Street Journal . \r\nВ първия тур гласуването, който се проведе в неделя, 31 март, Владимир Зеленски събра почти два пъти повече гласове от сегашния президент Петро Порошенко. Вотът бе отражение на общественото недоволство от действията на политическия елит, характерни за Европа и САЩ. Вторият кръг на гласуване ще се проведе на 21 април. \r\nПрез последните пет години САЩ Европейският съюз работят в тясно сътрудничество с Порошенко, за да попречат на Украйна да се сближи с Москва. Според европейски представители те наистина са притеснени дали Зеленски ще може да се противопостави на Москва и да осигури придвижването на Украйна по проевропейския път. Той никога не е заемал държавни постове и по време на предизборната кампания почти не говори за плановете си и състава на своя екип. Зеленски обеща да се придържа към твърдия курс спрямо Москва и да продължи интеграцията на Украйна с Европейския съюз. \r\nПричината за ниския рейтинг на Порошенко е отчасти твърде бавният темп на борбата с дълбоко вкоренената корупция в Украйна. Въпреки това, Порошенко се харесваше на западните лидери, които осигуриха милиарди долари финансова помощ за правителството в Киев, което бавно, но сигурно и уверено работи за стабилизиране на финансовата система на страната, провеждане на икономически реформи и сдържане на Русия. \r\n„Порошенко най-вероятно ще се превърне в най-малката от злините“, заявява високопоставен представител на ЕС. „Ако разгледаме кандидатурата на комика, никой не знае каква е неговата програма, кой всъщност стои зад него и какви са неговите намерения\". \r\nЗеленски, който играеше президент в популярен телевизионен сериал, успя да превърне статута на политически аутсайдер в основното си предимство: той демонстрира пълна липса на връзки с политическия елит на Украйна, чиито машинации, лицемерие и инерция превърнаха страната в една от най-бедните в Европа. \r\n„Разбирам, че населението на Украйна най-вероятно ще гласува за Владимир Зеленски, защото хората вече не вярват на никого\", казва Александър Данилюк, бивш министър на финансите на Украйна, който бе отстранен от длъжност, след като критикуваше невъзможността правителството да се справи с корупцията. Съгласно думите му, в момента той неофициално съветва Зеленски по икономически и външнополитически въпроси. Въпреки че Зеленски няма необходимия опит, той се надява да го превърне в нова възможност за страната. В хода на предизборната си кампания Порошенко се съсредоточи върху постиженията си във външната политика и решаващия отпор, който даде на Путин и на Русия. Руският президент твърди, че докато Порошенко е на власт, няма смисъл да очакваме подобрения в отношенията между двете страни. \r\nВ интервю Порошенко отбеляза, че враждебното отношение на руския президент към него му помага да поддържа подкрепата си в Украйна. Порошенко предупреди, че слаб лидер ще помогне на лидера на Белия дом „да отслаби украинската стабилност и да върне Украйна в сферата на влияние на Русия\". „Да не превивам коляно пред Путин е мое правило\", увери Порошенко. \r\nЗеленски уверява, че няма да подпише мирно споразумение, ако това предполага предаване на част от териториите на Украйна на Русия, и че ще се бори с корупцията. Западните служители се срещнаха със Зеленски в Киев, за да разберат неговите възгледи и намерения. По време на среща с посланици на страните от ЕС по-рано тази година Зеленски бе приятелски настроен, учтив и целенасочен, както съобщават източници, запознати с дискусиите. \r\nВъпреки това Зеленски не представи никакви подробности за плановете си за разрешаване на конфликта с Русия, преструктуриране на икономиката и по-нататъшно сближаване с Европейския съюз, които Порошенко инициира. „Никой не знае какво ще се случи\", ако Зеленски стане президент, казва старши европейски дипломат, който присъства на срещите. „Можем само да гадаем\". \r\nБелият дом и Държавният департамент на САЩ все още не са коментирали резултатите от първия тур, отбелязвайки, че изявленията за кандидатите трябва да бъдат отложени до края на втория тур на изборите в Украйна. Въпреки това американският държавен глава Доналд Тръмп, който също спечели изборите отчасти поради недоволството на хората от действията на политическия елит в страната, показа, че може да има претенции към сегашното ръководство в Киев. През 2017 г. той написа, че Украйна тайно е подпомагала Хилари Клинтън по време на предизборната кампания през 2016 г. \r\n„Администрацията на Тръмп ще работи с правителството на президента Зеленски, ако спечели, точно както е работила с правителството на президента Порошенко, с когото тя ще продължи да работи, ако той спечели\", казва Джон Хербст, директор на Евразийския център към Атлантическия съвет във Вашингтон и бивш посланик на САЩ в Украйна. \r\nИзглежда, че събитията в Украйна са по-малко интересни за Тръмп, отколкото бяха за администрацията на Обама - след присъединява не Кримския полуостров към Русия, вицепрезидентът Джо Байдън посети Украйна няколко пъти, за да подкрепи новото ръководство. А сегашният вицепрезидент на САЩ Майк Пенс се съсредоточава върху събития, които се развиват много по-близо до границите на САЩ, предимно във Венецуела. \r\nВъпреки това Тръмп продължава активно да подкрепя Украйна в конфронтацията й с Русия, запазвайки санкциите, наложени на Москва и въоръжавайки украинската армия със смъртоносни противотанкови оръжия – нещо, което администрацията на Обама отказа да го направи. Тереза Герова", "date": "2019.04.04", "title": "The Wall Street Journal: Западът е притеснен – може ли един комик да се противопостави на Русия?"}
{"url": "http://www.focus-news.net/news/2019/04/04/2642915/silistra-180-kv-m-pokrivna-konstruktsiya-na-tri-kashti-v-neposredstvena-blizost-sa-izgoreli-pri-pozhar-na-ul-filip-totyu-v-oblastniya-grad.html", "text": "180 кв. м покривна конструкция на три къщи в непосредствена близост са изгорели при пожар на ул. „Филип Тотю“ в Силистра, възникнал вчера, около 17.50 часа. Това съобщиха от  ОДМВР-Силистра . Опожарено е и домашно имущество. Два екипа на силистренската противопожарна служба са потушили пожара преди да обхване съседни имоти. Пострадали хора няма. Причината за произшествието е в процес на изясняване. \r\nПожар в земеделски имот в землището на село Айдемир е възникнал около 14.40 часа на същия ден. Унищожени са около 40 дка двугодишни орехови дръвчета, 10 кошера, част от барака, центрофуга и инвентар. Огнеборци с два противопожарни автомобила са загасили пожара, спасени са 50 дка трайни насаждения, 80 кошера и фургон.", "date": "2019.04.04", "title": "Силистра: 180 кв. м покривна конструкция на три къщи в непосредствена близост са изгорели при пожар на ул. „Филип Тотю“ в областния град"}
{"url": "http://www.focus-news.net/news/2019/04/04/2642898/mariya-zaharova-v-parviya-tur-na-izborite-ukrainskiyat-narod-dade-dalzhimata-otsenka-za-deynostta-na-poroshenko.html", "text": "В първия тур на президентските избори украинският народ даде дължимата оценка за дейността на Петро Порошенко като държавен глава. Това съобщи в четвъртък официалният представител на Министерството на външните работи на Руската федерация Мария Захарова, предава  TACC . \r\n„Да обобщим резултатите от изборите в Украйна е преждевременно, те са в разгара си - първият кръг се проведе и окончателната присъда може да бъде издадена не по-рано от края на втория тур. Въпреки това резултатите от първия кръг говорят сами за себе си: очевидно е, че народът на Украйна, независимо от оказвания натиск, използването на мръсни технологии и фалшификации, даде дължимата оценка на петгодишната дейност на Порошенко като президент“, подчерта Захарова.  \r\nОтговорността за липсата на възможности за жителите на Донбас да участват в президентските избори в Украйна е на Киев, това решение ще има сериозни последствия, допълни Захарова. „Струва ми се, че отговорността за това решение трябва да се поеме от Киев и да се разбере сериозността на последствията\", категорична бе тя. Тереза Герова", "date": "2019.04.04", "title": "Мария Захарова: В първия тур на изборите украинският народ даде дължимата оценка за дейността на Порошенко"}
{"url": "http://www.focus-news.net/news/2019/04/04/2642916/dokumentite-za-registratsiya-na-gerb-za-evropeyskite-izbori-shte-badat-vneseni-v-tsik-ot-zam-predsedatel-na-partiyata-tsvetan-tsvetanov-na-5-april.html", "text": "По традиция ПП ГЕРБ ще се регистрира първа за предстоящите избори за членове на Европейския парламент на 26 май тази година. Това съобщиха от пресцентъра на  Партията . Това стана възможно след като миналата неделя (31 март) младежите от ГЕРБ запазиха първото място в ЦИК. В продължение на близо седмица те даваха денонощни дежурства пред входа на ЦИК, за да гарантират, че традицията ще бъде спазена и партията ще се регистрира преди всички останали за предстоящия вот. Документите за регистрация на ГЕРБ за европейските избори ще бъдат внесени в ЦИК от председателя на Националния предизборен щаб на ГЕРБ и зам.-председател на партията Цветан Цветанов  утре, 5 април 2019 г.  \r\n(петък) от 9.00 часа.", "date": "2019.04.04", "title": "Документите за регистрация на ГЕРБ за европейските избори ще бъдат внесени в ЦИК от зам.-председател на партията Цветан Цветанов на 5 април"}
{"url": "http://www.focus-news.net/news/2019/04/04/2642912/nikolay-velchev-bsp-spiraneto-na-tozi-chasten-stroezh-tryabva-da-bade-izvarsheno-ot-kompetentnite-organi-ot-dnsk-a-ne-ot-premiera.html", "text": "Как премиерът Бойко Борисов ще спира частен строеж, къде са компетентните органи? Това попита Николай Велчев, председател на районната организация на БСП в столичния квартал \"Лозенец\", която активно подкрепяше протестите на гражданите срещу изграждането на небостъргача \"Златен век\" в квартала, съобщиха от  БСП . Според него, това е поредният предизборен трик от страна на премиера, който обаче този път едва ли ще постигне очаквания от него резултат. \r\n\"Спирането на този частен строеж трябва да бъде извършено от компетентните органи, от ДНСК, а не от премиера. Това авторитарно управление на Борисов води до институционална криза в държавата\", коментира той. Според Николай Велчев, единственият начин да бъдат спрени подобни безобразия, като случая \"Златен век\", е нова философия на управление в държавата. \"Човекът и неговите потребности трябва да бъдат в основата на едно такова управление, а не корпорациите и едрият бизнес. Гражданите изискват и очакват спешна намеса при решаването на проблемите им от държавните институции, а не от настроението на премиера\", допълни още той.", "date": "2019.04.04", "title": "Николай Велчев, БСП: Спирането на този частен строеж трябва да бъде извършено от компетентните органи, от ДНСК, а не от премиера"}
{"url": "http://www.focus-news.net/news/2019/04/04/2642907/pazardzhik-okrazhniyat-sad-shte-gleda-deloto-za-otstranyavane-ot-dlazhnost-na-kmeta-na-strelcha-stoyno-chachov-na-5-april.html", "text": "Тричленен въззивен състав на Окръжен съд – Пазарджик ще разгледа наказателното дело за отстраняване от длъжност на кмета на Община Стрелча Стойно Чачов от 11.00 часа на 5 април, съобщи за  Радио „Фокус“ – Пазарджик  Маринела Чавдарова от администрацията на съда. Тя уточни, че делото е образувано по постъпил частен протест от Районна прокуратура – Панагюрище против определение на Районния съд, с което е оставено без уважение искането за отстраняване на Стойно Чачов от длъжност кмет на Община Стрелча. Срещу Чачов е повдигнато обвинение за престъпление - принуда. Съдия-докладчик по делото е Ирина Джунева. \r\nВаня НИКОЛОВА", "date": "2019.04.04", "title": "Пазарджик: Окръжният съд ще гледа делото за отстраняване от длъжност на кмета на Стрелча Стойно Чачов на 5 април"}
{"url": "http://www.focus-news.net/news/2019/04/04/2642917/the-new-yorker-berlin-iziska-ot-tramp-za-iskreno-izvinenie-za-obidnoto-tvardenie-che-bashta-mu-e-roden-v-germaniya.html", "text": "Канцлерът на ФРГ Ангела Меркел поиска от държавния глава на САЩ Доналд Тръмп „цялостно и искрено извинение“ на германския народ, заради „неправилното му твърдение“, че баща му е роден в Германия, отбелязва популярният американски вестник  The New Yorker . \r\n„От многото обидни неща, които Доналд Тръмп би могъл да каже на германския народ, твърдението, че баща му е бил роден тук, е най-болезнено. Трябва да вземе назад думите си веднага“, категорична бе Меркел.  \r\nСъгласно думите й, Германия ще обмисли прекъсването на дипломатическите отношения със САЩ, ако Тръмп не признае, че „баща му е роден някъде другаде“. \r\nВъпреки широкодостъпните доказателства, че бащата на Тръмп, Фред Тръмп, е роден в Бронкс, прессекретарят на Белия дом, Сара Сандърс, постави под въпрос фактите, като заяви: „Президентът се гордее, че баща му е роден във велика страна като Германия, а не в лоша страна като Пуерто Рико\". Тереза Герова", "date": "2019.04.04", "title": "The New Yorker: Берлин изиска от Тръмп за „искрено извинение“ за „обидното твърдение“, че баща му е роден в Германия"}
{"url": "http://www.focus-news.net/news/2019/04/04/2642914/daily-sabah-turskata-armiya-zavarshi-podgotovkata-za-voenna-operatsiya-na-iztok-ot-efrat.html", "text": "Турските военни приключиха подготовката за трансгранична операция на изток от Ефрат, съобщава вестник  Daily Sabah , като подчертава, че тя ще бъде насочена срещу членовете на „Работническа партия на Кюрдистан“ (ПКК), които Анкара възприема като заплаха за националната сигурност на страната. \r\n„Очакваме инструкции от правителството за военната операция. Откриването на оперативна база беше част от тези подготовки\", заяви военен източник, пожелал анонимност.  \r\nМиналата седмица ВС на Турция откриха оперативна база в югоизточната провинция Шанлъурфа близо до сирийската граница. На събитието присъства министърът на отбраната Хулуси Акар и представители на висшето военно командване. Планира се базата да бъде използвана като главен команден център в случай на операция на изток от Ефрат. \r\nПрез декември 2018 г. турските власти обявиха, че Анкара се подготвя за трета офанзива в Северна Сирия, този път на изток от Ефрат, в която доминират сирийските филиали на ПКК, Преди това Турция проведе две офанзиви в региона – „Щита на Ефрат“ и „Маслинова клонка“, припомнят от редакцията.  \r\nИзточникът посочва също, че пътната карта на Манбидж се изпълнява по-бавно от първоначално планираното. Причината според него е безразличното отношение на САЩ, макар двустранните преговори за ускоряване на процеса да продължават. \r\nЦелта на споразумението за Манбидж, постигнато със САЩ през юни миналата година, е да се гарантира сигурността и стабилността в провинцията чрез елиминиране на терористите от YPG, които понастоящем контролират региона в северната част Сирия, и предаването на  администрацията на провинцията на орган, съставен от местни хора. . Тереза Герова", "date": "2019.04.04", "title": "Daily Sabah: Турската армия завърши подготовката за военна операция на изток от Ефрат"}
{"url": "http://www.focus-news.net/news/2019/04/04/2642920/inzh-emiliya-darakchieva-inspektsiya-po-truda-smolyan-prez-mart-v-oblastta-sa-konstatirani-435-narusheniya-na-trudovoto-zakonodatelstvo.html", "text": "През месец март 2019 г. Дирекция „Инспекция по труда“ Смолян е извършила 88 проверки на територията на областта. Това каза за  Радио „Фокус“ – Смолян  директорът на Дирекцията, инж. Емилия Даракчиева. При тези проверки са констатирани 435 нарушения на нормативните актове на трудовото законодателство, в това число 278 са свързани със  здравословните и безопасни условия на труд, 153 са по трудовите правоотношения, 3 са по Закона за трудовата миграция и трудова мобилност и едно нарушение по Закона за насърчаване на заетостта. Инж. Даракчиева уточни, че за тяхното отстраняване са дадени 423 принудителни административни мерки. През отчетния период са установени 4 случая на полагане на труд от лица без сключен писмен трудов договор и 2 случая на допускане до работа на работника, респективно - служителя, преди да му е връчено копие от уведомлението за регистрацията на трудовия договор в Териториалната дирекция на Националната агенция за приходите. \r\n„През отчетния период е констатирано масово уволнение на 10 работници от един работодател с персонал повече от 20 заети, без да е спазил задължението си за писмено уведомяване на съответното поделение на Агенцията по заетостта за предвижданите масови уволнения не по-късно от 30 дни преди датата на уволненията“, отбеляза инж. Даракчиева. \r\nТя допълни, че след намесата на Дирекцията през месец март 2019 г. са изплатени суми за  задължения към работници и служители  от предишен период в размер на 4120 лв., а сумата на установените забавени възнаграждения е 505 лв. общо за двама работници от две предприятия. От съда са потвърдени наложените имуществени санкции на 1 работодател, забавил изплащането на трудовите възнаграждения на 7 работници и служители за 5 месеца. За месец март са съставени 5 акта за установени административни нарушения на работодатели за месец март 2019 г. Влезлите в сила наказателни постановления за отчетния месец са 9 броя с обща  сума на наложените имуществени санкции на работодатели в размер на 10 700 лв., каза още инж. Даракчиева. \r\nНели ГЕРГЬОВСКА", "date": "2019.04.04", "title": "Инж. Емилия Даракчиева, Инспекция по труда – Смолян: През март в областта са констатирани 435 нарушения на трудовото законодателство"}
{"url": "http://www.focus-news.net/news/2019/04/04/2642924/veliko-tarnovo-10-razreshitelni-za-naemane-na-rabota-na-nepalnoletni-e-izdala-inspektsiyata-po-truda-v-grada-ot-nachaloto-na-godinata.html", "text": "10 разрешителни за наемане на работа на непълнолетни е издала Инспекцията по труда във Велико Търново от началото на годината. Това съобщи за Радио „Фокус“ – Велико Търново директорът на структурата инж. Невена Стефанова. Тя посочи, че от Инспекцията са издали 7 броя разрешителни за извършване на специални взривни работи и 2 броя за технологични взривни работи. \r\nИнж. Невена Стефанова съобщи, че през периода месец януари 2019 година до 22 март 2019 година Дирекция „Инспекция по труда“ - Велико Търново е извършила 218 броя проверки, в това число 56 за проверка на предписания, две за разследване на трудова злополука и 24 във връзка с постъпили сигнали от граждани и от институции. Проверените малки и средни предприятия (до 250 заети) са 213, а 5 са проверените предприятия с над 250 заети. 22 на брой са инспектираните за първи път предприятия относно спазване на разпоредбите на трудовото законодателство и законодателството в областта на здравословните и безопасни условия на труд. Констатираните нарушения са 762 на брой, като 8 от тях са неизпълнени предписания. Най-много са нарушенията, касаещи трудовите правоотношения – 492. Констатирани са 165 нарушения по организация и управление на дейността по здравословни и безопасни условия на труд, 66 – по безопасност на работното оборудване и технологичните процеси, и 39 по хигиена на труда. „И занапред ще продължи контрола относно работата без трудови договори, спазване на разпоредбите, свързани със заплащането на труда на работещите лица, и във  връзка  с  изпълнението  на  дадените  задължителни  за  изпълнение предписания“, посочи инж. Невена Стефанова. \r\nНадежда КРЪСТЕВА", "date": "2019.04.04", "title": "Велико Търново: 10 разрешителни за наемане на работа на непълнолетни е издала Инспекцията по труда в града от началото на годината"}
{"url": "http://www.focus-news.net/news/2019/04/04/2642919/ivo-tashev-psiholog-vazhno-e-chovek-da-otkrie-prizvanieto-si.html", "text": "Важно е човек да открие призванието си. Това каза за  Радио „Фокус“ – Пирин  Иво Ташев, психолог, по повод Деня на българския психолог. По думите му е много лесно човек да открие призванието си. „Информационната среда и информационния век и епохата, в която сме в момента ни дава много възможности и затова понякога човек, докато се чуди и усети призива и желанието си минава известно време“, посочи Ташев. Той коментира, че не е лошо, когато човек е на 18 години и не е открил своето призвание.  \r\n„Често при мен идват млади хора, които ме питат какво да кандидатстват и какво да учат“, каза още психологът. Той добави, че ги съветвам да запишат нещо, което в момента им харесва, а след време може да направят друг избор, като не е късно този избор да бъде на 21 – 22 години, когато да започнат да учат нещо друго. „В началото човек е необходимо да започне от някъде. Ние самите като личности се променяме. Всеки си спомня какви мечти е имал на 10 годишна възраст. Някои хора се радват, че те не са се осъществили. Ние се променяме и желанията ни също се променят“, добави Иво Ташев.  \r\nТой заяви, че призивът и копнежът съществуват от детството, но когато минат години и се натрупа опит, човек усеща своето призвание. \r\nДенис НИКИФОРОВ", "date": "2019.04.04", "title": "Иво Ташев, психолог: Важно е човек да открие призванието си"}
{"url": "http://www.focus-news.net/news/2019/04/04/2642921/aets-kozloduy-obyavyava-priem-v-stipendiantska-programa.html", "text": "АЕЦ „Козлодуй“ обявява прием на студенти и ученици в своята стипендиантска програма. Това съобщиха от пресцентъра на  АЕЦ „Козлодуй“ . За включване в програмата могат да кандидатстват студенти, обучаващи се в бакалавърска и магистърска степен от Технически университет – София, и от Софийски университет „Св. Климент Охридски” по специалности, свързани с ядрената енергетика. За първи път АЕЦ „Козлодуй” ще предостави и стипендии на ученици, завършили с висок успех средното си образование и записани в редовна форма на обучение в ориентирани към ядрения отрасъл специалности в Техническия и Софийския университет. На одобрените кандидати ще бъде осигурено заплащане на семестриалната такса в размер на стойността за държавна поръчка, както и стипендия от 1000 лева за семестър до завършване на съответната степен на обучение. Стипендиантите на АЕЦ “Козлодуй” ще имат възможност да провеждат платен стаж в атомната централа. На успешно дипломираните ще бъде предложен трудов договор за работа по придобитата специалност. Конкретните изисквания към кандидатите са публикувани на сайта на централата – www.kznpp.org, в секция “Кариери”.  \r\nС условията, които осигурява, АЕЦ „Козлодуй” цели да подкрепи младите хора в процеса на тяхното обучение и да ги мотивира да се насочат към перспективни технически специалности с отлични възможности за реализация. Стипендиантската програма е част от политиката на атомната централа да подпомага изграждането на високообразовани професионалисти, които да работят за развитието на българската ядрена енергетика в периода на дългосрочната експлоатация на блоковете на АЕЦ „Козлодуй”.", "date": "2019.04.04", "title": "АЕЦ „Козлодуй“ обявява прием в стипендиантска програма"}
{"url": "http://www.focus-news.net/news/2019/04/04/2642925/petar-kurumbashev-delegatsiyata-na-balgarskite-sotsialisti-v-ep-dnes-poluchihme-edin-urok-po-evropeyska-solidarnost.html", "text": "\"Днес получихме един урок по европейска солидарност. Остава едно разочарование от работата на Европейския парламент, който, вместо да приключи този свой мандат със законодателство, по което всички са обединени, приключи със законодателство, което предизвиква дълбоко разделение между държавите членки. Това не е начинът, по който искаме да виждаме да функционира Европейският съюз\". Това заяви Петър Курумбашев, член на Делегацията на българските социалисти в ЕП, по повод днешното гласуване на пакета \"Мобилност\" в пленарна зала в Брюксел, съобщиха от пресофисана  евродепутата . По думите му мнозинството в наша вреда е било огромно - повечето предложения са минавали приблизително с резултат 400 на 200 гласа. \"Извън това, че бяха погазени чисто процедурни правила (например, 100 предложения бяха групирани в един блок и гласувани анблок), на практика центърът победи периферията\", коментира Курумбашев. \"Освен това, не го направи по европейския начин - така, както е устроен ЕС - да бъде постигнато съгласие. Напротив, силово беше наложено мнението на едната страна.\" Според Курумбашев има и неща, които са добри за нас - например, това, че от Директивата за командироването на работници са изключени международните, билатералните и транзитните превози. Остава обаче \"идиотското\", по неговите думи, изискване за връщане на камиона на всеки четири седмици.  \"Нещата не са приключили. Трябва да се отиде на триалог с Европейската комисия и Съвета. Това е процес, който очевидно ще трябва да протече по време на мандата на следващия парламент. Трябва да се излъчи обща позиция, която отново да се върне за гласуване в следващия Европейски парламент\", поясни Курумбашев.", "date": "2019.04.04", "title": "Петър Курумбашев, Делегацията на българските социалисти в ЕП: Днес получихме един урок по европейска солидарност"}
{"url": "http://www.focus-news.net/news/2019/04/04/2642926/blagoevgrad-okrazhniyat-sad-pusna-pod-domashen-arest-razsledvashtiya-politsay-rozalina-kyoseva-zadarzhana-pri-spetsaktsiya-v-odmvr.html", "text": "Окръжен съд – Благоевград измени мярката за неотклонение на разследващия полицай Розалина Кьосева, задържана при спецакция в ОДМВР от „задържане под стража“ в „домашен арест“, предаде репортер на  Радио „Фокус“ – Пирин . Според съдa няма обосновано предположение Розалина Кьосева да е извършила три от четирите престъпления, за които е обвинена, като доказателство е имало само за четвъртото - документално престъпление. Бе прието също, че няма опасност тя да се укрие.  \r\nБащата на Розалина Кьосева, който беше директор на „Охранителна полиция“ – Благоевград, каза пред журналисти, че решението на Окръжния съд показва, че има правосъдие и независим български съд. „Фокус“ припомня: На 27 март в Районен съд – Благоевград бе гледана мярката за неотклонение на разследващия полицай Розалина Кьосева, която беше задържана при специализирана акция в ОДМВР на 25 март. Тогава, след повече от 4 часа заседание, съдът остави Кьосева за постоянно в ареста. Първоначално спрямо нея бяха повдигнати 4 обвинения. \r\nЛивия НИНОВА", "date": "2019.04.04", "title": "Благоевград: Окръжният съд пусна под домашен арест разследващия полицай Розалина Кьосева, задържана при спецакция в ОДМВР"}
{"url": "http://www.focus-news.net/news/2019/04/04/2642927/api-utre-se-otvaryat-ofertite-za-nadzor-pri-rehabilitatsiyata-na-17-km-patishta-v-severna-balgariya.html", "text": "От 14.00 часа на 5 април в сградата на АПИ се отварят офертите на участниците в обществената поръчка за избор на изпълнители на строителния надзор при рехабилитацията на 17 км пътища в Северна България. Това съобщиха от  Агенция „Пътна инфраструктура“ . Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). \r\nНа път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на строителния надзор при ремонта на отсечката е 173 936 лв. без ДДС. \r\nОсновният ремонт на път II-81 Берковица – Монтана, в участъка Боровци - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строителния надзор е 146 539 лв. без ДДС. \r\nВторокласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.04.04", "title": "АПИ: Утре се отварят офертите за надзор при рехабилитацията на 17 км пътища в Северна България"}
{"url": "http://www.focus-news.net/news/2019/04/04/2642928/ivo-tashev-psiholog-uspeshniyat-psiholog-e-neobhodimo-da-ima-golyamo-sartse-i-da-obicha-horata.html", "text": "Успешният психолог е необходимо да има голямо сърце и да обича хората. Това каза за  Радио „Фокус“ – Пирин   Иво Ташев, психолог, по повод Деня на българския психолог. Той цитира думи на Пиер Дако, който казва казва, че психологът преди всичко е ум и сърце. „Аз бих наблегнал на втората част, която е сърцето“, посочи Иво Ташев. Той заяви, че всеки човек е необходимо да се роди преди да стане нещо, но психологът е едно специфично усещане за душевност. „Университетското образование не може да те направи психолог ако нямаш тези качества“, отбеляза психологът. Специалистът коментира, че образованието може да те направи посредствен психолог.  \r\n„Успешният психолог не трябва да съди. Той е необходимо да вникне в клиентите си и да ги разбере“, добави Ташев. Той заяви, че е важно да се потърси отговора на въпроса какво е накарало клиентът да постъпи по един или друг начин. „За да може да помогнеш на един човек е необходимо да се почувстваш разбран, приет и да му имаш доверие като след това да можеш да му помогнеш и да му промениш гледната точка“, посочи Иво Ташев. По думите му психологът е ум и сърце както й човечност. „Това е една хуманна професия, при която е необходимо да помогнем на хората. Поздравявам всички колеги с празника като бих им пожелал да слагат повече сърце, призвание и човечност в професията, която са си избрали“, допълни Иво Ташев. \r\nДенис НИКИФОРОВ", "date": "2019.04.04", "title": "Иво Ташев, психолог: Успешният психолог е необходимо да има голямо сърце и да обича хората"}
{"url": "http://www.focus-news.net/news/2019/04/04/2642918/ministar-nikolina-angelkova-apartamentat-v-kv-ovcha-kupel-e-kupen-ot-moite-roditeli-na-moe-ime-plateni-sa-75-hil-lv-na-grub-stroezh.html", "text": "Апартаментът в кв. „Овча купел“ е купен от моите родители на мое име, платени са 75 хил. лв. на груб строеж. Това каза пред журналисти министърът на туризма Николина Ангелкова, предаде репортер на  Агенция „Фокус“ . \r\n„Явно сме свидетели на поредните силни чувства на г-н Симеонов към мен. Става дума за апартамент, закупен през 2008 г. от моите родители на мое име. Апартаментът е в кв. „Овча купел“ и е 116 кв. м – другото е гараж и общи части, които са описани в нашата декларация. 75 хил. лв. е сумата, която е платена на груб строеж по онова време“, заяви Ангелкова. Тя посочи, че ще предостави нужните документи. \r\n„Имам и пазарна оценка, която ще предоставя. Юрист съм по образование. За всяка една сделка, която съм извършвала – дали с дарение от моите родители, дали лично, преди нея съм възлагала пазарна оценка на имота от лицензиран оценител. Това е начинът, по който може да има реално данни за това дали оценката е пазарна“, поясни Ангелкова. \r\nЦветилена СИМЕОНОВА", "date": "2019.04.04", "title": "Министър Николина Ангелкова: Апартаментът в кв. „Овча купел“ е купен от моите родители на мое име, платени са 75 хил. лв. на груб строеж"}
{"url": "http://www.focus-news.net/news/2019/04/04/2642930/sport-zhoze-mourinyo-porto-ima-realen-shans-sreshtu-livarpul.html", "text": "Португалският мениджър Жозе Моуриньо, смята, че Порто може да елиминира Ливърпул в 1/4-финалите на Шампионската лига. Специалния, който през 2004 г. изведе португалците до титлата в турнира, не смята, че англичаните са чак толкова изявен фаворит в сблъсъка. \"Порто има реален шанс да победи и да се класира за следващия кръг, в сравнение с миналата година сега Сержио Консейсао има много повече опит и ще може да си отговори на въпросите какво се случи тогава и да намери начин да избегне грешките\", заяви Жозе. \"Мисля, че тази двойка е неясна. Ливърпул има фантастичен състав като индивидуална класа, но това, че се борят на два фронта, може да им попречи, защото означава, че ще са играли с най-добрите си футболисти и в двата мача преди тези с Порто\", добави той. \r\nВенцислав ДРАГОМАНОВ", "date": "2019.04.04", "title": "Спорт: Жозе Моуриньо: Порто има реален шанс срещу Ливърпул"}
{"url": "http://www.focus-news.net/news/2019/04/04/2642922/ministar-nikolina-angelkova-vsichko-okolo-apartamenta-mi-mozhe-da-bade-dokazano-nyamam-absolyutno-nikakvi-pritesneniya.html", "text": "Всичко около апартамента може да бъде доказано, нямам абсолютно никакви притеснения. Това каза пред журналисти министърът на туризма Николина Ангелкова, предаде репортер на  Агенция „Фокус“ . „Средствата за апартамента са изцяло от моите родители“, уточни тя. „За декларацията е техническа грешка – там, където съм предоставила документите да попълват през 2011 г. са написали данъчната оценка. Тя е вписана в нотариалния акт. Оттам идва разминаването в цените“, заяви Ангелкова и обясни, че всички данъци са платени и проверени. „Всичко може да бъде доказано, нямам абсолютно никакви притеснения“, подчерта министърът на туризма. Ангелкова посочи, че все още не е разговаряла с премиера Бойко Борисов. „Всичко, каквото разпореди г-н Борисов, аз ще го направя“, каза още тя. „За мен е важно да си върша работата спрямо закона и това, което сме начертали като приоритети, да го следваме. И е много жалко без доказателства да се правят внушения“, коментира Николина Ангелкова. \r\nЦветилена СИМЕОНОВА", "date": "2019.04.04", "title": "Министър Николина Ангелкова: Всичко около апартамента ми може да бъде доказано, нямам абсолютно никакви притеснения"}
{"url": "http://www.focus-news.net/news/2019/04/04/2642931/aktsenti-v-sutreshniya-blok-dobro-utro-balgariya-po-radio-fokus-na-5-april.html", "text": "Как срещата на външните министри на страните-членки на НАТО ще се отрази на сигурността на Балканите, с коментар по темата очаквайте в сутрешния блок  \"Добро утро, България\"  на  Радио \"Фокус\"  проф. Димитър Димитров, завеждащ катедра „Национална и регионална сигурност” в УНСС. Вижда ли се края на \"Апартаментгейт\", главният прокурор Сотир Цацаров разпореди проверка на имотите на председателя на Комисията за противодействие на корупцията и за отнемане на незаконно придобито имущество Пламен Георгиев, на съпругата на Лозан Панов – председател на Върховния касационен съд и на сина на директора на Националната следствена служба Борислав Сарафов. Как ще се отрази на властта? Истинска борба с корупцията ще предложи лидерът на левицата Корнелия Нинова на Консултативния съвет по национална сигурност, който организира президентът Румен Радев. Какво трябва да включва тази борба? Отговорите на тези и още въпроси ще потърсим от политолога Даниел Смилов. Европейският парламент прие на първо четене позиция за промяна на правилата за автомобилните превози. Според институцията се създават условия за по-справедлива конкуренция и борба с незаконните практики в международния транспорт, както и по-добри условия за работа на водачите и по-малко бюрокрация. Така ли стоят нещата и за българските превозвачи? За решенията по пакета „Мобилност“ след 09.00 часа ще чуем Красимир Лалов, заместник-председател на Националното сдружение на българските  превозвачи.  Област Кърджали имат амбициозна инвестиционна програма, реализирането на какви проекти са предвидени и какви проблеми ще решат те, ще ни каже областният управител Никола Чанев. В рамките на пролетната ваканция в Дупница се провежда инициативата „Ваканционна седмица”. Колегата от Радио \"Фокус\" - Кюстендил Венцеслав Илчев разказва повече за инициативата, чиито последни занимания приключват днес. Дни преди Възкресение Христово, в Пещера ще бъде донесена една от най-почитаните чудотворни икони на Божията майка – Света Богородица Златната ябълка. Повече за събитието ще научим от Ваня Николова от Радио „Фокус“ – Пазарджик. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.04.04", "title": "Акценти в сутрешния блок „Добро утро, България“ по Радио „Фокус“ на 5 април"}
{"url": "http://www.focus-news.net/news/2019/04/04/2642910/mariya-zaharova-rusiya-e-gotova-da-se-vklyuchi-vav-vsyakakvi-konstruktivni-usiliya-za-venetsuela.html", "text": "Русия е готова да се присъедини към всякакви конструктивни решения и да посредничи за нормализиране на положението във Венецуела, заяви на брифинг официалният представител на Министерството на външните работи на Руската федерация Мария Захарова, предава  ТАСС. \r\n„Русия е готова да се включи към всякакви посреднически усилия, основаващи се на конструктивен подход и отчитащи позициите на страните по вътрешновенецуелския просес“, подчерта Захарова.", "date": "2019.04.04", "title": "Мария Захарова: Русия е готова да се включи във всякакви конструктивни усилия за Венецуела"}
{"url": "http://www.focus-news.net/news/2019/04/04/2642933/zam-predsedatelyat-na-gerb-tsvetan-tsvetanov-provede-rabotna-sreshta-s-mariya-chomarova-i-miglena-atanasova-ot-fondatsiya-asotsiatsiya-animus.html", "text": "Зам.-председателят на ГЕРБ Цветан Цветанов проведе работна среща с директора на Фондация „Асоциация Анимус“ Мария Чомарова и Миглена Атанасова - координатор програми и проекти към Фондацията. Това съобщиха от пресцентъра на  ПП ГЕРБ . По време на срещата бе обсъдено предстоящото участие на Цветанов в конференцията „Бащите говорят!“ на 20 април тази година, която се организира от Фондация „Асоциация Анимус“ като част от националната кампания „Да бъдеш баща“. Като баща на три дъщери Цветанов подчерта, че за него е удоволствие и дълг като участник в конференцията да даде гласност на това какво му е дало бащинството. \"Бащинството и семейството са най-ценното, което може да има човек в живота си. Именно това позволява на един мъж да бъде силен, мотивиран и успешен, включително и в професията си. Аз мога да бъде успешен и да премина през всички предизвикателства, когато знам, че вечерта ще се прибера в моето женско царство и че тяхната любов и подкрепа винаги ще са до мен,\" заяви Цветанов. Той и Мария Чомарова се обединиха около идеята, че подобни събития са ключови, за да се припомни и покаже още веднъж ценността на семейството и ключовата роля на активното бащинство, което дава много както на децата, така и на самите родители. „Равнопоставеността, сплотеността и взаимното уважение са основните елементи, които помагат да родителите не само да създадат една любяща среда за децата си, но и да изградят себе си като успешни и силни личности“, каза Цветанов. \r\nКонференцията „Бащите говорят“ е част от кампанията „Да бъдеш баща“, която обединява усилията на девет неправителствени организации. Конференцията ще се проведе на 20 април 2019 г., събота, от 10.00 ч. в Сити Марк Арт Център.", "date": "2019.04.04", "title": "Зам.-председателят на ГЕРБ Цветан Цветанов проведе работна среща с Мария Чомарова и Миглена Атанасова от Фондация „Асоциация Анимус“"}
{"url": "http://www.focus-news.net/news/2019/04/04/2642923/alsat-m-makedoniya-zapochna-razsledvane-na-samoletnata-katastrofa-kray-solunska-glava.html", "text": "Започна разследването на самолетната катастрофа край Солунска глава, при която загина четиричленно българско семейство, предава излъчващата на албански език скопска телевизия   „Алсат-М“ . \r\nИнституциите все още не са обявили първите предположения за причините за катастрофата на самолета „Чесна“. Комисията за разследване на авиационни произшествия и аварии не знае причините, поради които пилотът е решил да лети над Солунска глава. Председателят на комисията Зоран Илиевски увери, че ще се търсят отговорите, а в разследването ще бъдат включени и представители на българските институции. \r\nКомисията не разполага с данни за самолета, неговата история, техническо състояние, нито данни за пилота или използваното гориво. Засега е известно, че машината не е била зареждана в Охрид. \r\nПрипомня се, че на 2 април самолетът е излетял от Охрид по направление София, но 16:30 часа той е изгубен от радара. Катастрофата се случи близо до връх Солунска глава в планината Якубица.  Тереза Герова", "date": "2019.04.04", "title": "„Алсат-М“ (Македония): Започна разследване на самолетната катастрофа край Солунска глава"}
{"url": "http://www.focus-news.net/news/2019/04/04/2642938/predstoyashti-sabitiya-v-stranata-za-5-april-agentsiya-fokus.html", "text": "*** \r\nОт 9.00 часа ще започне редовното пленарно заседание на Народното събрание.  \r\n*** \r\nОт 9.00 часа в Централната избирателна комисия ще започне регистрацията на партии и коалиции за предстоящите избори за Европейски парламент.  \r\n*** \r\nОт 9.00 часа председателят на Националния предизборен щаб на ГЕРБ и зам.-председател на партията Цветан Цветанов ще внесе в ЦИК документите за регистрация за европейските избори. \r\n*** \r\nОт 9.30 часа в сградата „Джон Атанасов“ в София Тех Парк ще бъде открито шестото издание на конференцията Travel Academy.  \r\n*** \r\nОт 9.30 часа в 4 състав на Специализирания наказателен съд ще се гледа делото срещу Бехчет А., Емил Б., Събин В. и др., обвинени в образуване и ръководене на организирана престъпна група.  \r\n*** \r\nОт 10.00 часа в 7 състав на Специализирания наказателен съд ще се гледа делото срещу Еджевит О. и Александър С., обвинени в организиране и ръководене на организирана престъпна група.  \r\n*** \r\nОт 10.00 часа в сградата на „Булавто“ (бул. Околовръстен път №757) ще се състои пресконференция и демонстрация на Ford Trucks F-MAX. \r\n*** \r\nОт 10.00 часа в 3 състав на Специализирания наказателен съд ще се гледа делото срещу Румен В., обвинен в престъпление по служба.  \r\n*** \r\nОт 10.00 часа в х-л „Рамада“ ще бъде дадено началото на проекта „С грижа от 0 до 3“, изпълняван от фондация „Тръст за социална алтернатива“. \r\n*** \r\nОт 10.00 ч. до 11.30 ч. в Sense Hotel Sofia ще бъде представена Централизираната автоматизирана информационна система „Електронни обществени поръчки“. \r\n*** \r\nОт 10.30 часа в читалище „Напредък 1869“ ще се състои пресконференция за предстоящите два конкурса Международен конкурс за изпълнители на популярна песен Нова музика и Национален танцов конкурс Танцова въртележка. \r\n*** \r\nОт 14.00 часа в зала 28 в сградата на Софийския районен съд на бул. \"Генерал Михаил Д. Скобелев\" № 23, 133 съдебен състав ще заседава по дело  срещу А. Попов (зам. министър на транспорта).  \r\n*** \r\nОт 14.00 часа във Втора английска гимназия „Томас Джеферсън“ еврокомисарят Мария Габриел и световно известният режисьор Вим Вендерс ще дискутират с учениците въпросите за безопасността в интернет. От 18.00 ч. двамата ще посетят Дома на киното за специална прожекция на филма „Хотел за милион долара“. Непосредствено след прожекцията, в 20.15 ч. еврокомисарят Мария Габриел и Вим Вендерс ще влязат в диалог с публиката в киносалона на тема „Европа създава: нови възможности за европейските творци“. В дискусията ще вземе участие и министърът на културата Боил Банов.  \r\n*** \r\nОт 14.00 часа в сградата на АПИ ще бъдат отворени офертите на участниците в обществената поръчка за избор на изпълнители на строителния надзор при рехабилитацията на 17 км пътища в Северна България.  \r\n*** \r\nОт 17.30 часа в зала 37 А на Историческия факултет на Софийския университет \"Св. Климент Охридски\" ще се проведе публична лекция на тема \"Руско-турската освободителна война в славянофилската доктрина на Българската православна църква 1878 - 1944 г.\". \r\n*** \r\nОт 19.00 часа в зала 1 на НДК ще се състои прожекцията на филма „Измамна реалност“.  \r\n*** \r\nОт 19.30 часа в зала „България“ ще се състои концерт на Ивайло Василев и Симфоничния оркестър на БНР.  \r\n*** \r\nВ 10.00 часа в зала № 2 на Апелативен съд – Бургас ще се проведе Годишното общо събрание за отчитане работата на Апелативен съд – Бургас и окръжните и райони съдилища от апелативния район за 2018 г.  \r\n*** \r\nОт 14.00 ч. в eкспоцентър „Флора“ ще се проведе форум „Предизвикателството: Чисто Черно море“. \r\n*** \r\nОт 18.00 часа в зала \"Ал. Г. Коджакафалията\" на Културен център \"Морско казино\" ще се състои изложба \" Дизайн на музейни експозиции\" на студенти от специалност \"Рекламен дизайн\" към Националната художествена академия.  \r\n*** \r\nОт 10.00 часа в Аулата на Югозападния университет „Неофит Рилски“ ще се проведе тържествена церемония по случай връчването на дипломите на випуск 2018 от Факултета по педагогика. \r\n*** \r\nОт 18.00 часа в бившия Младежки дом ще се състои премиерата на „Бременските музиканти“ по приказката на брата Грим.  \r\n*** \r\nОт 11.00 часа в зала „Николай Петров\" на НАОП \"Николай Коперник“ ще се състои награждаване на участниците в конкурса \"От Земята към звездите\" посветен на 40-годишнината от първия орбитален полет на българския космонавт – Георги Иванов, състоял се от 10 до 12 април 1979 г.  \r\n*** \r\nОт 11.00 часа в зала 214, на втория етаж в Очна болница ще се проведе пресконференция във връзка с проблемите в здравното заведение.  \r\n*** \r\nОт 14.00 часа в офиса на ПП ГЕРБ – Варна (ул. „Георги Бенковски” №1) председателят на Комисията за противодействие на корупцията в Общинския съвет Калин Калевски ще приема граждани.  \r\n*** \r\nОт 17.30 часа в Археологическия музей във Варна ще бъде открита изложбата „Червен Великден! Зелен Гергьовден!“. \r\n*** \r\nОт 18.00 часа в ГХГ \"Борис Георгиев\" на ул. \"Любен Каравелов\" 1, ще бъде открита изложбата на фотография „Калунга“ на Орестес Локател.  \r\n*** \r\nОт 19.00 часа в галерията на НЧ „Просвета 1927“ ще бъде открита изложба на художника Явор Цанев. \r\n*** \r\nОт 14.00 часа до 20.00 часа на паркинга до пл. „Н. Гяуров“ ще бъдат подредени най-атрактивните возила от Втория офроуд събор „Велинград – 2019“.  \r\n*** \r\nОт 11.00 часа в зала 406 в сградата на Община Велики Преслав ще бъде дадена пресконференция за стартиране на проект \"Създаване на Център за грижа за лица с умствена изостаналост в село Имренчево. \r\n*** \r\nОт 14.00 часа в ОДМВР ще се проведе редовният месечен брифинг.  \r\n*** \r\nОт 17.00 часа в храм \"Св.Георги Победоносец\" Негово Високопреосвещенство Врачанския митрополит Григорий ще отслужи акатист на Пресвета Богородица.  \r\n*** \r\nОт 18.00 часа в Куклената зала на ДКТ ще се играе постановката „Палечка“. \r\n*** \r\nОт 19.00 часа в Градската концертна зала ще се състои Гала концерт на Симфониета Враца – „Операта и мюзикъл“.  \r\n*** \r\nОт 10.30 часа в читалище „Напредък 1869“ ще се проведе пресконференция по повод предстоящите два конкурса - Международен конкурс за изпълнители на популярна песен „Нова музика“ и Национален танцов конкурс „Танцова въртележка“, които ще се проведат през април в читалището и са посветени на 150 години читалище.  \r\n*** \r\nОт 18.00 часа в Общинския исторически музей ще бъде представена книгата „Дебили – недраги“.  \r\n*** \r\nОт 18.00 часа в Младежкия център ще се проведат настолни игри „Да общуваме реално, а не виртуално“.  \r\n*** \r\nОт 19.00 часа в Концертна зала „Добрич“ ще се състои концерт на Плевенската филхармония и квартет „ГеоМарЧаЛо“.  \r\n*** \r\nОт 11.00 часа Районният съд ще гледа делото срещу животновъда, отглеждал коне в Осоговската планина. \r\n*** \r\nОт 11.00 часа тричленен въззивен състав на Окръжен съд – Пазарджик ще разгледа наказателното дело за отстраняване от длъжност на кмета на Община Стрелча Стойно Чачов. \r\n*** \r\nОт 09.00 часа в храм „Св. Георги“ ще бъде посрещната иконата на свети Ефрем Нови с частица от чудотворните му мощи.  \r\n*** \r\nОт 17.30 часа в читалнята на Регионална библиотека „Светослав Минков” ще бъдат представени нови книги на младите автори Антония Атанасова, Теодора Тотева, Крис Енчев, Стефан Гончаров, Георги Гаврилов и Мария Куманова. \r\n*** \r\nОт 11.30 часа в зала „Магнум” на Втора клинична база „Проф. д-р Марин Ганчев“ с тържествена промоция Медицински университет – Плевен (МУ-Плевен) ще дипломира Випуск 2019 на Факултет „Обществено здраве“. Официален гост на тържествената промоция тази година ще бъде Негово Превъзходителство г-н Ерик Льобедел, посланик на Франция в България. На официална церемония в началото на празника той ще удостои чл.-кор. проф. Григор Горчев с френското държавно отличие - степен „Кавалер“ на Ордена на академичните палми.  \r\n*** \r\nОт 9.00 часа в зала „Колодрума“ ще започне Международният танцов фестивал „Пловдив-Древен и Вечен“. \r\n*** \r\nОт 10.00 часа в Дом на културата „Борис Христов“ (ул. „Гладстон“ 15) ще се проведе кръгла маса на тема: „Между овладяната държава и гражданското общество – бъдещето на гражданското образование и превантивните антикорупционни политики в България“. \r\n*** \r\nОт 11.00 часа в 6-та аудитория в Ректората президентът на КНСБ Пламен Димитров ще проведе поредната лекция от цикъла MASTЕRCLASS WORK 4.0 пред студенти. \r\n*** \r\nОт 11.40 часа на площад „Стефан Стамболов“ 1 кметът на Община Пловдив инж. Иван Тотев ще посрещне президента на Федерална република Германия Франк-Валтер Щайнмайер. \r\n*** \r\nОт 15.00 часа в читалище „Светлина“ ще се проведе граждански диалог на тема образование, част от платформата „Европа в нашия дом“. Участие във форума ще вземат министърът на образованието Красимир Вълчев и председателят на парламентарната Комисия по образованието и науката Милена Дамянова.  \r\n*** \r\nОт 17.30 часа в зала „Пловдив“ на Гранд хотел „Пловдив“ (ул. „Златю Бояджиев“ 2) ще се проведе граждански диалог на тема образование. В дискусията ще участват министърът на образованието и науката Красимир Вълчев, председателят на парламентарната Комисия по образование и наука Милена Дамянова, евродепутатът от ЕНП/ГЕРБ д-р Андрей Ковачев, народни представители, кметове, общински съветници. \r\n*** \r\nОт 16.00 часа в спортен комплекс „Свищов“ ще се проведе техническа конференция за „Турнир по футбол на малки врати“ 2019. \r\n*** \r\nОт 14.00 часа заместник-министърът на труда и социалната политика Зорница Русинова ще даде брифинг за журналистите в заседателната зала на Община Силистра.  В брифинга ще участват и кметът на Община Силистра д-р Юлиян Найденов, зам.-кметът  Денка Михайлова, изп. директор на Агенцията за социално подпомагане  Румяна Петкова, изп. директор на ИА „Главна инспекция по труда“ Румяна Михайлова, изп. директор на Агенцията по заетостта Драгомир Николов.   \r\n*** \r\nОт 14.30 часа заместник-министърът на труда и социалната политика Зорница Русинова ще посети Дома за стари хора на ул. „Албена“ № 5.  \r\n*** \r\nОт 15.00 часа в Салона на Дома за стари хора заместник-министърът на труда и социалната политика Зорница Русинова ще проведе работна среща със социални работници и представители на различните звена към Министерството на труда и социалната политика. \r\n*** \r\nОт 16.30 часа заместник-министърът на труда и социалната политика Зорница Русинова ще посети Центъра за настаняване от семеен тип за деца и младежи с увреждания на ул. „Капитан Кръстев“ № 13. \r\n*** \r\nОт  12.00 часа ВМРО ще даде началото на кампанията „Зеленото е родолюбие“ в тринадесет детски градини в Стара Загора - яворови дръвчета ще бъдат засадени в дворовете им.  \r\n*** \r\nОт 18.00 часа в Драматичен театър „Гео Милев“ ще бъде открито Второто издание на Международен студентски театрален фестивал „Данаил Чирпански“. \r\n*** \r\nОт 18.30 часа в конферентната зала на парк хотел „Европа“ ще се състои кратка пресконференция и откриването на съвместна работна среща, организирана от Столична лекарска колегия и Районна лекарска колегия – Хасково. \r\n*** \r\nОт 16.00 часа в  изложбената зала в Регионалната библиотека „Стилиян Чилингиров“ ще се проведе творческа среща с композитора проф. Николай Стойков. Ще бъде представена и монографията „Хоровите послания на Николай Стойков“ с автор Николина Кротева. \r\n*** \r\nОт 17.30 часа в Регионална библиотека „Стилиян Чилингиров“ ще гостува почетният гражданин на града Максим Бехар.  \r\n*** \r\nОт 18.00 часа в Драматично-кукления театър „Васил Друмев“ започва втората концертна вечер на 25-ти Международни детско-юношески хорови празници „Добри Войников“. Фестивалните дни ще продължат до 7 април. \r\n*** \r\nОт 17.00 часа в Ритуална зала на ул. „Славянска“ 2 ще се състои официалната церемония по награждаването в сферата на здравеопазването.", "date": "2019.04.04", "title": "Предстоящи събития в страната за 5 април (Агенция „Фокус“)"}
{"url": "http://www.focus-news.net/news/2019/04/04/2642937/pregled-na-mezhdunarodnite-novini-do-18-chasa-agentsiya-fokus.html", "text": "Огледът на мястото на катастрофата на „Чесна“ с четиричленно семейство от България е завършен. Започва разследването на причините за инцидента, а първичната информация за него ще бъде обявена най-рано след 30 дни. Това стана ясно на пресконференция на Комсията за разследване на въздухоплавателните произшествия, предава  Радио „Свободна Европа“   в македонската си редакция.  \r\nПредседателят на Комисията Зоран Илиевски поясни, че самолетът е паднал при изключително тежки условия. Направени са около 400 снимки с фотоапарат и от дрон, които ще бъдат анализирани от следователите.  \r\n„Няма да навлизам в подробности за инцидента. Би било неблагодарно, преди да анализираме всички факти. Завършена е първата стъпка относно огледа“, заяви Илиевски.  \r\nКомисията не разполага с данни за самолета, неговата история, техническо състояние, нито данни за пилота или използваното гориво. Засега е известно, че машината не е била зареждана в Охрид. \r\nПрипомня се, че на 2 април самолетът е излетял от Охрид по направление София, но 16:30 часа той е изгубен от радара. Катастрофата се случи близо до връх Солунска глава в планината Якубица. \r\n***  Канцлерът на ФРГ Ангела Меркел поиска от държавния глава на САЩ Доналд Тръмп „цялостно и искрено извинение“ на германския народ, заради „неправилното му твърдение“, че баща му е роден в Германия, отбелязва популярният американски вестник  The New Yorker . \r\n„От многото обидни неща, които Доналд Тръмп би могъл да каже на германския народ, твърдението, че баща му е бил роден тук, е най-болезнено. Трябва да вземе назад думите си веднага“, категорична бе Меркел.  \r\nСъгласно думите й, Германия ще обмисли прекъсването на дипломатическите отношения със САЩ, ако Тръмп не признае, че „баща му е роден някъде другаде“. \r\nВъпреки широкодостъпните доказателства, че бащата на Тръмп, Фред Тръмп, е роден в Бронкс, прессекретарят на Белия дом, Сара Сандърс, постави под въпрос фактите, като заяви: „Президентът се гордее, че баща му е роден във велика страна като Германия, а не в лоша страна като Пуерто Рико\". \r\n***  Въпросът за решението на Турция да закупи руски зенитно-ракетни системи С-400 не влиза в дневния ред на министерската среща на НАТО във Вашингтон, но ще бъде обсъден в кулоарите й. Това заяви пред журналисти генералният секретар на Алианса Йенс Столтенберг, предава  РИА Новости . \r\nНорвежецът подчерта, че всяка страна има право да приема самостоятелни решения за това какви оръжия да закупува. „Но виждаме, че този въпрос предизвиква разногласия сред съюзниците, така че НАТО осигурява платформа на съюзниците за обсъждане на такива въпроси”, допълни Столтенберг. \r\n***  Турските военни приключиха подготовката за трансгранична операция на изток от Ефрат, съобщава вестник  Daily Sabah , като подчертава, че тя ще бъде насочена срещу членовете на „Работническа партия на Кюрдистан“ (ПКК), които Анкара възприема като заплаха за националната сигурност на страната. \r\n„Очакваме инструкции от правителството за военната операция. Откриването на оперативна база беше част от тези подготовки\", заяви военен източник, пожелал анонимност.  \r\nМиналата седмица ВС на Турция откриха оперативна база в югоизточната провинция Шанлъурфа близо до сирийската граница. На събитието присъства министърът на отбраната Хулуси Акар и представители на висшето военно командване. Планира се базата да бъде използвана като главен команден център в случай на операция на изток от Ефрат. \r\nПрез декември 2018 г. турските власти обявиха, че Анкара се подготвя за трета офанзива в Северна Сирия, този път на изток от Ефрат, в която доминират сирийските филиали на ПКК, Преди това Турция проведе две офанзиви в региона – „Щита на Ефрат“ и „Маслинова клонка“, припомнят от редакцията.  \r\nИзточникът посочва също, че пътната карта на Манбидж се изпълнява по-бавно от първоначално планираното. Причината според него е безразличното отношение на САЩ, макар двустранните преговори за ускоряване на процеса да продължават. \r\nЦелта на споразумението за Манбидж, постигнато със САЩ през юни миналата година, е да се гарантира сигурността и стабилността в провинцията чрез елиминиране на терористите от YPG, които понастоящем контролират региона в северната част Сирия, и предаването на  администрацията на провинцията на орган, съставен от местни хора. \r\n***  Главният преговарящ за Брекзит от страна на Брюксел Мишел Барние в четвъртък приветства преговорите между британския премиер Тереза Мей и председателя на опозиционната Лейбъристка партия Джереми Корбан, целящи постигането на взаимноизгодна сделка за излизане на Обединеното кралство от Европейския съюз, предава  AFP . \r\n„Приветстваме междупартийния диалог във Великобритания. Време е за решения“, написа в „Туитър“ Барние, докато Мей й Корбин се готвят за втория кръг от преговорите си за постигане на компромис, който трябва да предотврати развода между Лондон и Брюксел без сделка следващия петък. \r\n***  „Загрижени сме от искането на онези, които се наричат македонци, жители от Северна Гърция за отслужване на литургии на т.нар. македонски език“, се казва в писмо на Светия синод на Гръцката православна църква до константинополския патриарх Вартоломей по повод искането на „Виножито“, партията на „македонците“ в Гърция за използване на „македонски език“ в някои гръцки църкви, предава  скопското електронно издание „МКД“ . \r\nВ писмото до Вартоломей, ГПЦ казва, че „се работи за искане на самозвано македонско малцинство от политически агент, който пише от името на т.нар. македонското малцинство в Гърция да се провеждат богослужения на така наречения македонски език в чувствителния регион на Северна Гърция“. \r\n„Като православни християни, етническите македонци в Гърция, искаме в нашите църкви да може да се използва нашия майчин съвременен македонски език, който принадлежи към по-широкото семейство на южнославянските езици, чиято азбука е измислена през IX век в Солун от светиите Кирил и Методий“ , пишат от Виножито до патриарха в Истанбул. \r\nПо-рано ректорът на университета „Македония“ в Солун непряко отхвърли искането на „Виножито“ за изучаване на македонски език. Гръцките професори предупреждават, че признаването на македонския език в Договора от Преспа е опасна грешка, защото това „може да означава признаване на македонския език, който не съществува“. \r\n***  Механизмът за международни наказателни трибунали отхвърли искането на Радован Караджич да му бъде позволено да обжалва доживотната присъда, която Хага произнесе миналия месец по обвинения за геноцид и други военни престъпления, предава скопската телевизия  „Сител“ . \r\n„В устава или в правилата на Механизма, по който Караджич може да обжалва правно валидна присъда или част от нея, няма правно основание“, се посочва решението, подписано от председателя на Механизма Кармел Агиус. \r\nВ края на март Караджич поиска обжалване, като заяви, че Механизмът е допуснал грешка при издаване на доживотната му присъда, без да обръща внимание на „практиките на съдилищата в бивша Югославия“, като по този начин нарушава правата на човека. \r\nКараджич също така заяви, че Съветът на механизма не е дал обяснение за решението си да увеличи присъдата му.  \r\n73-годишният Караджич бе признат за виновен на 20 март за военни престъпления, извършени по време на войната в Босна и Херцеговина от 1992-1995 г. Смята се, че той е отговорен за клането на над 8 000 бошняци в Сребреница, за престъпления срещу човечеството, убийства и изтезания, както и за нарушаване на военния закон при обсадата на Сараево. \r\n***", "date": "2019.04.04", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/04/04/2642936/danail-kirilov-smenya-tsetska-tsacheva-na-posta-ministar-na-pravosadieto-obzor.html", "text": "Десет дни след като Цецка Цачева подаде оставка като министър на правосъдието заради скандала с апартаментите на властта, стана ясно и името на нейния заместник на поста. Това е председателят на правната комисия в парламента - Данаил Кирилов. Новината пред журналисти съобщи  премиерът и лидер на ПП ГЕРБ Бойко Борисов , който заяви, че първата задача на Кирилов на новия пост е изрядност по отношение на мониторинговия механизъм. Премиерът добави, че друга задача пред новия министър е общинските съветници трябва да бъдат включени в Антикорупционния закон. „В работата си като правосъден министър ще продължа мерките, разписани в доклада на ЕК за напредъка по механизма за сътрудничество и проверка“, заяви  Данаил Кирилов . Той посочи, че номинацията му за поста е много сериозно предизвикателство, което приема като голямо доверие и като много сериозна задача с оглед необходимостта до няколко месеца успешно да се довърши работата по мониторинговия механизъм. „Премиерът е поставил конкретна задача в тази връзка и смятам, че с общи усилия ще се борим, за да постигнем добър резултат. Много направихме досега, признава се работата от нашите партньори от ЕК. Надявам се да стигнем до положителен резултат“, коментира Кирилов. На въпрос как ще се отрази на ПГ на ГЕРБ напускането му на парламента, Кирилов отговори, че групата е достатъчно силна и не би трябвало това да се отрази негативно.  \r\nНовината за рокадата в правителството бе посрещната разнопосочно. Пред журналисти в парламента  заместник-министърът на правосъдето Николай Проданов  заяви, че ще посрещне Кирилов в Министерството и ще го запознае с актуалната ситуация.  \r\nНоминацията коментираха и от коалиционните партньори на ГЕРБ.  Заместник-председателят на ВМРО Юлиан Ангелов  посочи, че Данаил Кирилов ще бъде добър правосъден министър.  Проф. Явор Нотев от „Атака“   обяви, че партията му ще подкрепи номинацията на Кирилов за поста. „Мястото, което ще заеме г-н Кирилов, позволява той да разгърне и използва потенциала, който е набрал в опита си в Народното събрание“, каза той и добави, че се отваря труден фронт за приемника на Кирилов в Правна комисия. Лидерът на партията  Волен Сидеров  коментира, че Явор Нотев е изключително подходящ да оглави Правна комисия. Той отбеляза, че все пак ГЕРБ са основната управляваща партия, но посочи, че ако те одобрят Нотев за поста, това ще бъде добър жест от тяхна страна. „Има достатъчно хора с подготовка тук - и юридически, и парламентарен опит“, допълни Сидеров. За кандидатурата на Кирилов за правосъден министър, лидерът на „Атака“ коментира, че той е юрист с наложено име. „Той се справяше много добре тук като шеф на правната комисия. Не мисля, че един Явор Нотев би бил по-ниско ниво, ако бъде предложен и приет за председател на Правната комисия“, заяви Сидеров.  Лидерът на НФСБ Валери Симеонов  заяви, че има високо мнение за професионалните качества на Данаил Кирилов и също обърна внимание, че няма кой да го замести в Правна комисия.  \r\nНе такова е мнението на  опозицията. Депутатът от  ДПС  Рамадан Аталай коментира, че всеки законопроект в парламента на Данаил Кирилов  е създавал проблеми и изрази наеджда в Правосъдно министерство да не е така. \r\nОт  БСП  заявиха, че номинацията на Кирилов за министър на правосъдието е лоша новина и отбелязаха, че той не може да бъде гарант за качествена съдебна реформа. Според  зам.-председателят на ПГ на „БСП за България“ Крум Зарков  номинацията на Кирилов  е ясен знак, че правителството няма нито идея, нито желание да преодолее проблемите пред българската съдебна система и да гарантира пред гражданите елементарна справедливост. По думите му В последните две години Данаил Кирилов е демонстрирал всички лоши практики в законодателство, които човек може да си представи. „Тази номинация на премиера Борисов е толкова скандална, толкова абсурдна, че граничи с провокация“, заяви той. „Човекът, който предложи Пламен Георгиев в парламента, за награда днес става министър на правосъдието“, беше коментарът на  лидера на БСП Корнелия Нинова  по темата.  Лидерът на „Воля“ Веселин Марешки  подчерта, че не може да каже авансово дали някой е добър или лош, но от партията му ще подкрепят кандидатурата на Кирилов за поста правосъден министър. Председателят на ПП АБВ Румен Петков отбеляза, че познава Данаил Кирилов като младежки ръководител на БСП и по тази причина е в конфликт на интереси и ще си спести коментара.  \r\nНазначението на Данаил Киролов за министър на правосъдието трябва да бъде утвърдено от Народното събрание. В момента временно изпълняващ длъжността е зам.-министър Десислава Ахладова.  е роден на 25 юни 1970 г. в Димитровград. Висшето си образование получава в СУ “Св. Климент Охридски”, където завършва специалност „Право“. Към момента заема поста председател на Комисията по правни въпроси. Избран е за народен представител в 44-ото Народното събрание от листата на ПП ГЕРБ в 23-ти Многомандатен район – София на парламентарните избори през 2017 г. Кирилов е народен представител и в 42-ото Народното събрание. В периода от август 2009 до май 2013 г. е областен управител на Област София. Владее английски и руски език.", "date": "2019.04.04", "title": "Данаил Кирилов сменя Цецка Цачева на поста министър на правосъдието (ОБЗОР)"}
{"url": "http://www.focus-news.net/news/2019/04/04/2642932/smolyan-obshtinskiyat-savet-dade-saglasie-za-nagrazhdavane-na-obrazovatelni-i-kulturni-institutsii-v-obshtinata-po-povod-kragli-godishnini-prez-2019-g.html", "text": "През 2019 г. няколко образователни и културни институции в община Смолян празнуват свои кръгли годишнини. По този повод общинските съветници в Смолян дадоха своето съгласие по време на заседанието си те да получат парични награди за своите юбилеи, предаде репортер на  Радио „Фокус“ – Смолян . 55 години от основаването си чества тази година  детска градина „Изворче“ – Момчиловци, 70 години отбелязва детска градина „Радост“ – Смолян, 40 години празнува основно училище „Иван Вазов“ – Смолян, 95 години се навършват от основаването на основно училище „Стою Шишков“ – село Търън, 100 години от основно училище „Св. св. Кирил и Методий“ – село Смилян, а основно училище „Св. св. Кирил и Методий“ – село Момчиловци чества 180 години просветно дело в селото. Институциите ще получат награди в размер от 500 и 1000 лв., а те ще бъдат обявени на официалните чествания на годишнините на образователните институции. \r\nНяколко читалища и фолклорни състави също празнуват своите юбилеи през тази година. НЧ „Развитие – 1919“ – село Левочево чества 100 години от създаването си, Народно читалище (НЧ) „Съзнание – 1929“ – село Гела празнува 90 години, НЧ „Братан Шукеров – 1959“ – село Кошница навършва 60 години, а НЧ „Орфееви гори – 1870“ отбелязва 100 години, както и същата годишнина от основаването на първия Среднородопски театър „Изгрев“. Клуб „Хоро“ при НЧ „Орфееви гори“ и гайдарски състав „101 каба гайди“ към НЧ „Христо Ботев“ честват по 15 години от основаването си, а Музикална школа „Стефан Бончев“ при НЧ „Христо Ботев“ отбелязва 65 години. Наградите за културните институции и формациите са в размер от 200 до 1000 лв. и също ще бъдат обявени на официалните годишнини на институциите, решиха общинските съветници на Смолян. \r\nНели ГЕРГЬОВСКА", "date": "2019.04.04", "title": "Смолян: Общинският съвет даде съгласие за награждаване на образователни и културни институции в общината по повод кръгли годишнини през 2019 г."}
{"url": "http://www.focus-news.net/news/2019/04/04/2642929/predsedatelyat-na-parlamenta-tsveta-karayancheva-i-prezidentat-na-federalna-republika-germaniya-frank-valter-shtaynmayer-dadoha-visoka-otsenka-na-otnosheniyata-mezhdu-dvete-strani-vav-vsichki-oblasti.html", "text": "Председателят на Народното събрание Цвета Караянчева се срещна с президента на Федерална република Германия Франк-Валтер Щайнмайер. Това съобщиха от пресцентъра на  Народното събрание . Председателят на парламента посочи, че тази година се отбелязват 140 години от установяването на дипломатическите ни отношения. Цвета Караянчева заяви, че двете страни винаги са имали отлични връзки и изрази надежда сътрудничеството да продължи в редица области, сред които правосъдие, обществен ред, миграция. По думите й германските инвестиции подкрепят българската икономика и помагат за намаляване на безработицата. Туристическият обмен се увеличава, нараства броят на германските туристи у нас, което е показателно за качеството на туристическите ни услуги, подчерта тя.  \r\nЦвета Караянчева благодари на президента за помощта му за спасяването на българските медицински сестри, задържани в Либия, както и за подкрепата му за влизането на страната ни в Европейския съюз. Тя изрази задоволство, че България е реализирала успешно председателство на Съвета на ЕС. Между Германския Бундестаг и Народното събрание са установени активни контакти и конструктивен диалог, подчерта Цвета Карянчева.  \r\nПредседателят на парламента постави и въпроса за приемането на България в Шенген. Цвета Караянчева отбеляза, че страната ни е покрила всички технически показатели. Ние се явяваме външна граница на ЕС и по общо признание изпълняваме добре своите задължения, допълни тя. Председателят на парламента засегна и темата за пакета „Мобилност - 1“, като посочи, че това е удар върху българските превозвачески фирми.  \r\nПрезидентът на Федерална република Германия Франк-Валтер Щайнмайер отбеляза, че никога няма да забрави посещението си в България на 1 януари 2007 г., когато е почувствал и съпреживял емоцията на българския народ. Той благодари на България за председателството й на Съвета на ЕС, осъществено в условията на много големи предизвикателства.  \r\nПрезидентът на Германия отбеляза, че двете страни имат прекрасни отношения във всички сфери, сред които политика, икономика, култура. Има много потенциал в нашите отношения, подчерта той и допълни, че икономиката е изключително важна част от политическите разговори. Франк-Валтер Щайнмайер отбеляза, че стокообменът за 2018 г. между двете страни надхвърля 8 млрд. евро. Що се отнася до приемането на България в Шенген първите стъпки според него могат да бъдат направени. Последните години основната ни тема е Брекзит, която измества други важни въпроси като този за Шенген и Западните Балкани, добави той.  \r\n„Моите посещения в София и в културната столица 2019 г. Пловдив ще задълбочат прекрасните приятелски отношения между нашите страни. С моя разговор в тук, в Народното събрание, бих желал да дам висока оценка на парламентарната работа, която има централно значение за по-нататъшното развитие на нашите демократични държави“, написа той в почетната книгата на българския парламент.", "date": "2019.04.04", "title": "Председателят на Парламента Цвета Караянчева и президентът на Федерална република Германия Франк-Валтер Щайнмайер дадоха висока оценка на отношенията между двете страни във всички области"}
{"url": "http://www.focus-news.net/news/2019/04/04/2642939/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2 “. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.04.04", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/04/04/2642940/sliven-oblastniyat-upravitel-chavdar-bozhurski-pozdravi-gorskite-sluzhiteli-za-praznika-im.html", "text": "Областният управител Чавдар Божурски изпрати поздравителни адреси до ръководството и служителите на Регионалната дирекция по горите и на Югоизточното държавно предприятие по случай професионалния им празник. Това съобщиха от пресцентъра на  Областна администрация . \r\nТази година празникът съвпада със 140-годишнината от създаването на горската администрация у нас. Седмицата на гората придобива статут на официално събитие в календара от 1925 г. насам. \r\nЗа празника Регионалната дирекция по горите и Държавното горко стопанство – Сливен успяха да възстановят чешмата „Кушбунар“ в едноименната местност в Сливенския балкан. Районът е почистен, поставени са пейки и предупредителни табели за посетителите да пазят природното богатство – вековната гора, в която се намира чешмата, и изворът, за който легендите твърдят, че е лечебен. „Чешмата беше пресъхнала 25-30 години, но почистихме каптажа и направихме необходимото, за да доведем вода до чучурите й“, казаха от РДГ. Според исторически източници, „Кушбунар“ е старо хайдушко сборище. Местността се свързва с дейността на Злати Карачоолу, Кара Кольо, Никола Аджема, Панайот Хитов и Хаджи Димитър, както и с Васил Левски като знаменосец в четата на Хитов. \r\nГост на официалното откриване бе зам.областният управител Камен Костов. Той връчи една от наградите на отличените с почетни грамоти за празника служители: горски инспектор Георги Костов, Юсеин Шакиров, Георги Златев, Светлин Стоянов. Гости на откриването бяха зам.кметът Румен Иванов, директорите на ОД на МВР и ТД на ДАНС ст.комисар Димитър Величков и Николай Чиликов, директорът на РД ПБЗН комисар Владимир Демирев. Заедно с директора на РДГ-Сливен инж.Мирослав Маринов те извършиха символично залесяване на фиданки явор. \r\nРегионалната дирекция по горите обхваща осем горски стопанства: Елхово, Котел, Нова Загора, Сливен, Стара река, Твърдица, Тича, Тунджа.", "date": "2019.04.04", "title": "Сливен: Областният управител Чавдар Божурски поздрави горските служители за празника им"}
{"url": "http://www.focus-news.net/news/2019/04/04/2642941/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 17 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница-Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.04", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/04/04/2642935/rse-makedoniya-parvichnata-informatsiya-za-samoletnata-katastrofa-kray-solunska-glava-shte-bade-obyavena-nay-rano-sled-30-dni.html", "text": "Огледът на мястото на катастрофата на „Чесна“ с четиричленно семейство от България е завършен. Започва разследването на причините за инцидента, а първичната информация за него ще бъде обявена най-рано след 30 дни. Това стана ясно на пресконференция на Комсията за разследване на въздухоплавателните произшествия, предава  Радио „Свободна Европа“   в македонската си редакция.  \r\nПредседателят на Комисията Зоран Илиевски поясни, че самолетът е паднал при изключително тежки условия. Направени са около 400 снимки с фотоапарат и от дрон, които ще бъдат анализирани от следователите.  \r\n„Няма да навлизам в подробности за инцидента. Би било неблагодарно, преди да анализираме всички факти. Завършена е първата стъпка относно огледа“, заяви Илиевски.  \r\nКомисията не разполага с данни за самолета, неговата история, техническо състояние, нито данни за пилота или използваното гориво. Засега е известно, че машината не е била зареждана в Охрид. \r\nПрипомня се, че на 2 април самолетът е излетял от Охрид по направление София, но 16:30 часа той е изгубен от радара. Катастрофата се случи близо до връх Солунска глава в планината Якубица.  Тереза Герова", "date": "2019.04.04", "title": "РСЕ (Македония): Първичната информация за самолетната катастрофа край Солунска глава ще бъде обявена най-рано след 30 дни"}
{"url": "http://www.focus-news.net/news/2019/04/04/2642946/veliko-tarnovo-inspektsiyata-po-truda-zapochva-proverki-v-selskoto-stopanstvo-vav-vrazka-s-nabiraneto-na-sezonni-rabotnitsi.html", "text": "Инспекцията по труда във Велико Търново започва проверки в селското стопанство във връзка с набирането на сезонни работници. Това съобщи за  Радио „Фокус“ – Велико Търново  директорът инж. Невена Стефанова. Инспекторите ще осъществяват контрол по спазването на законодателните изисквания за осигуряване на здраве и безопасност при работа и за възникване и осъществяване на трудовите правоотношения в отрасъл „Растениевъдство и животновъдство“, в това число и законосъобразното наемане на работници за извършване на краткотрайна сезонна селскостопанска работа. Инж. Невена Стефанова съобщи, че са планирани проверки по Европейска кампания на EU OSHA – втори етап на национална кампания „Здравословни работни места 2018 – 2019, управление на опасните вещества на работното място“ в селското стопанство. „Проверките са насочени най-вече към спазване на правилата за безопасна работа при използването и съхранението на препарати за третиране на почвата, посевите и насажденията. Вторият етап на гореpoсочената кампания, освен селското стопанство, обхваща и други икономически дейности“, посочи инж. Невена Стефанова. \r\nНадежда КРЪСТЕВА", "date": "2019.04.04", "title": "Велико Търново: Инспекцията по труда започва проверки в селското стопанство във връзка с набирането на сезонни работници"}
{"url": "http://www.focus-news.net/news/2019/04/04/2642948/burgas-normalno-natovaren-e-avtomobilniyat-trafik-v-oblastta.html", "text": "Нормално натоварен е автомобилният трафик в област Бургас. Пътищата са сухи и проходими, няма затворени пътни участъци, съобщиха за  Радио „Фокус“ – Бургас  от Областното пътно управление. Проходите на територията на областта са отворени за движение на всички моторни превозни средства. Температурите на въздуха от 7 ° до 15 ° . Времето е слънчево и предимно ясно.  \r\nДо 31 май е в сила ограничение за пътя Варна – Бургас в района на село Баня от км 183+920 до км 184+595, където движението се осъществява при стеснение на едното платно поради ремонт на водосток. Работния участък е върху едната пътна лента с дължина до 50 м. Максималната скорост е ограничена до 50 км/ч.  \r\nИнтензивно е движението на моторни превозни средства по основните пътни артерии в Бургас. В областта движението е по-натоварено по пътя Поморие – Ахелой, както и по направлението Атия – Созопол. Няма образувани големи колони от автомобили по входно-изходните пътни артерии на областния град. Трафикът е по-интензивен по някои участъци от бул. „Захари Стоянов“ в ж. к. „Меден Рудник“ и бул. „24-ти Черноморски пехотен полк“. Струпване на автомобили се наблюдава и в района на пътен възел „Юг“. \r\nДеница ДИМИТРОВА", "date": "2019.04.04", "title": "Бургас: Нормално натоварен е автомобилният трафик в областта"}
{"url": "http://www.focus-news.net/news/2019/04/04/2642944/tanya-petrova-deputat-ot-gerb-sprenite-sredstva-ot-pomoshti-za-neposeshtavane-na-detska-gradina-ili-uchilishte-shte-otivat-za-priobshtavashto-obrazovanie.html", "text": "След влизането в сила на промените в Закона за социалното подпомагане, спрените средства за деца, които не посещават училище или детска градина, ще се пренасочват за приобщаващо образование. В периода между първо и второ четене на двата законопроекта в Народното събрание, гражданите също могат да дават своите предложения. Това каза в интервю за  Радио „Фокус“ – Варна  депутатът от ГЕРБ и член на Комисията по образование в парламента Таня Петрова. Според нея, ако бъдат приети, промените ще влязат в сила от следващата учебна година. „Някой ще каже, че тези мерки са много крайни. Да, те са крайни, но в крайна сметка, това са мерки спрямо безотговорните родители, а не спрямо децата“, обясни народният представител. По думите й, средствата, които ще бъдат спестени от спрените помощи, ще се използват от училищата и от детски градини именно за дейности, които са свързани с приобщаващото образование. Таня Петрова припомни, че след създаването преди една година, на механизма за съвместна работа на институциите за обхващане и задържане на децата в задължителна предучилищна и училищна възраст, в класните стаи са върнати над 41 000 деца. „Сега обаче, ние се фокусираме не само към обхвата, но най-вече към задържането на тези деца в училищата. За съжаление има деца, които вторично отпадат от образователната система. И целта ни е, не както е било до 1989 година системата да е изключваща, тогава преждевременно са отпадали от порядъка на 40 процента от децата, а да подкрепим всяко едно дете и образователната система да бъде включваща и приобщаваща“, обясни депутатът. \r\nДиана СТОЕВА", "date": "2019.04.04", "title": "Таня Петрова, депутат от ГЕРБ : Спрените средства от помощи за непосещаване на детска градина или училище ще отиват за приобщаващо образование"}
{"url": "http://www.focus-news.net/news/2019/04/04/2642943/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово-село Ръждак-Петрич. Срокът за приключване на аварийния ремонт е до 31 юли. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.04", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/04/04/2642945/ekaterina-georgieva-uchitel-v-balgarskoto-uchilishte-veche-ne-se-prepodava-psihologiya-i-tova-se-otrazyava-varhu-razvitieto-na-mladite-hora.html", "text": "В българското училище вече не се преподава психология и това дава отражение върху  развитието на младите хора. Това каза за  Радио „Фокус“  Екатерина Георгиева, бивш преподавател по психология в гимназията в село Черноочене. Тя обясни, че на 500 деца се полага по един психолог, като в по-големите градове има назначени такива специалисти, но в по-малките и в селата има най-вече педагогически съветници, а не психолози. В отговор на въпрос каква е ролята на психолога в обществото и в училище, Екатерина Георгиева коментира, че има два напълно ясно разграничени типа прослойки в нашето общество. „Това са хората, които работят и нямат време за нищо, независимо дали в градовете или селата, както и една малка културна елитна прослойка млади хора в София и големите градовете, които това ги вълнува и работят в тази насока, и евентуално помагат“, уточни тя. Учителят разказа за случай в класа на сина й, в който психологът на училището е изиграл важна роля като професионалист.  \r\nПотърсихме информация от Дирекция „Хуманитарни дейности“ в общината за психолозите в учебните заведения. „Училищата са на делегиран бюджет и затова директорът преценява дали да назначи психолог или педагогически съветник“, поясни директорът на Дирекцията Ширин Сюлейман. „Според нормативната база в детските градини в населените места в Кърджали има назначени психолози“, обясни Ширин Сюлейман. „Но относно училищата – тези кадри се съгласуват с Регионалния инспекторат по образованието“, коментира тя. Според нея в училищата в района има повече назначени педагогически съветници, отколкото професионални психолози.  \r\nДарина ДЕЕНИЧИНА", "date": "2019.04.04", "title": "Екатерина Георгиева, учител: В българското училище вече не се преподава психология и това се отразява върху развитието на младите хора"}
{"url": "http://www.focus-news.net/news/2019/04/04/2642952/predstoyashti-mezhdunarodni-sabitiya-za-5-april-agentsiya-fokus.html", "text": "Министерска среща на страните от Г-7 за подготовка на форума на върха. \r\n***  Управляващата в Унгария партия ФИДЕС започва кампания за европейските избори. \r\n***  Неформална среща на финансовите министри на страните-членки на Европейския съюз. \r\n***  МВФ ще одобри нов заем за Аржентина. \r\n***  Изтича срокът на действие на въведеното през 2015 г. извънредно положение. \r\n***  САЩ публикуват данни за нивата на безработица. \r\n***", "date": "2019.04.04", "title": "Предстоящи международни събития за 5 април (Агенция „Фокус“)"}
{"url": "http://www.focus-news.net/news/2019/04/04/2642951/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и добра видимост. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.04", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/04/04/2642950/elena-yoncheva-bsp-v-predstoyashtata-predizborna-kampaniya-sam-gotova-da-vlizam-v-otkrit-i-chesten-debat-s-vseki-oponent.html", "text": "В предстоящата предизборна кампания съм готова да влизам в открит и честен дебат с всеки опонент. Това каза за предаването „Червена линия“ по  Радио „Фокус“   говорителят на ПГ на „БСП за България“ и водач на листата на левицата за евровота Елена Йончева. „Разбира се, че ще участвам в дебат. Никога не съм отказвала дебат“, подчерта тя. По думите ѝ основният приоритет на БСП в кампанията за евроизборите ще бъде България. „Битката  в България е битката за Европа. Когато в България няма справедливост, не може да постигнем, каквито и да е други приоритети. За съжаление много малка част от хората виждат ползите всички тези средства, които пристигат от ЕС към България. Голяма част от тях потъват в нечии джобове. Според изследване на социолози около 80% от тези проекти, се усвояват от определен брой едни и същи фирми. Българското общество не усеща цялата полза от нашето членство в ЕС. За съжаление ЕС е нашият шанс в България да има справедливо общество и хората да живеят достойно, да имат достойни доходи. За това ще се борим. Корупцията е част този проблем“, допълни Йончева. Тя обърна внимание на доклада на групата на „Зелените“ в ЕП. „В този доклад се казва, че в България от корупция се изсмукват всяка година 11 млрд. евро. Това е доклад, който е базиран на информация от „Евростат“, „Олаф“ и доклад на ЕК“, обясни водачът на листата на „БСП за България“. Тя подчерта, че БСП ще иска нов социален договор в Европа, сближаване на доходите, единен стандарт за минималната заплата. „Трябва българите, всички ние, да живеем достойно, а не да ни третират като втора ръка хора и като белите работи на Европа“, допълни още Йончева. \r\nДеница КИТАНОВА", "date": "2019.04.04", "title": "Елена Йончева, БСП: В предстоящата предизборна кампания съм готова да влизам в открит и честен дебат с всеки опонент"}
{"url": "http://www.focus-news.net/news/2019/04/04/2642953/sliven-patnite-nastilki-v-oblastta-sa-suhi-i-normalno-prohodimi-trafikat-e-intenziven.html", "text": "Пътните настилки в Сливенска област са сухи и нормално проходими. Трафикът е интензивен, съобщиха от  Областното пътно управление . \r\nЗатворени за тежки автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.04", "title": "Сливен: Пътните настилки в областта са сухи и нормално проходими, трафикът е интензивен"}
{"url": "http://www.focus-news.net/news/2019/04/04/2642949/veliko-tarnovo-obshtinata-shte-provede-konsultatsii-za-izgotvyaneto-na-strategiya-za-razvitieto-na-kulturata-v-perioda-2019-2029-g-na-23-april.html", "text": "Община Велико Търново ще проведе консултации за изготвянето на Стратегия за развитието на културата, изкуствата, културните и творческите индустрии и културния туризъм в периода 2019-2029 г., съобщиха от пресцентъра на  Общината . Срещата ще се проведена от 14.00 часа на 23 април (вторник) в Конферентна зала на Изложбени зали „Рафаел Михайлов“. На консултациите са поканени да присъстват представители на институти, организации и дейности, свързани с културно-историческото наследство. Те ще бъдат запознати с основните параметри на проекта за стратегическия документ, които ще бъдат обект и на дискусия.", "date": "2019.04.04", "title": "Велико Търново: Общината ще проведе консултации за изготвянето на Стратегия за развитието на културата в периода 2019-2029 г. на 23 април"}
{"url": "http://www.focus-news.net/news/2019/04/04/2642955/darzhaven-fond-zemedelie-prie-resurs-do-32-mln-lv-za-predostavyane-na-pomosht-de-minimis-na-tyutyunoproizvoditeli-pretarpeli-finansovi-shteti-ot-predhodni-godini.html", "text": "Финансов ресурс до 3,2 млн. лв. за предоставяне на помощ „де минимис“ на тютюнопроизводители, претърпели финансови щети  от предходни години, прие на заседание Управителният съвет на Държавен фонд „Земеделие“. Това съобщиха от пресцентъра на  Министерство на земеделието и храните . Засегнатите производители са от Североизточна България и други области. Щетите са претърпени за изкупен, но неплатен тютюн от страна на „Исперих-БТ“ (заличено) и на „Лийв Табако А. Михайлидис“ (изпаднал в несъстоятелност).  Тютюнопроизводителите следва да бъдат вписани в публичния регистър на тютюнопроизводителите в Министерството на земеделието, храните и горите за 2019 г.  УС на фонд „Земеделие“ упълномощи министъра на земеделието, храните и горите да утвърди указания за предоставяне на помощта. \r\nНа заседанието беше утвърден и  финансов ресурс от 81 млн. лв. по схемите за преходна национална помощ за тютюн за 2018 г.  Средствата за подпомагане на тютюнопроизводителите са предвидени в бюджета за тази година на фонд „Земеделие“, като размера е с 5% по-малко спрямо предходната кампания. \r\nПраво на подпомагане по схемата за преходна национална помощ за тютюн, необвързана с производството, имат земеделски стопани, които са отглеждали тютюн през която и да е година на референтния период 2007 – 2009 г., който е изкупен и премиран по реда на Закона за тютюна и тютюневите изделия. \r\nСред другите решения на Управителният съвет на ДФ „Земеделие“ е  увеличение с 350 лева за хектар на максималния размер на подпомагането по схемата “Помощ за компенсиране разходите на земеделски стопани, свързани с изпълнение на мерки по „Национална програма от мерки за контрол на почвени неприятели по картофите от сем. Телени червеи (Elateridae)” за 2019 г.  Така финансовата подкрепа нараства от до 500 лв./ха - на до 850 лв./ха.  Ако заявеното подпомагане надхвърли гласувания вече финансов ресурс по схемата от 1,6 млн. лв. ще бъде приложен коефициент на редукция.  \r\nУС на ДФ „Земеделие одобри още  финансов ресурс от 3, 6 млн. лева за 2019 г. по схемата „Помощ за инвестиции в материални активи в земеделски стопанства, свързани с първично производство на растениевъдна земеделска продукция”.   \r\nНовата държавна помощ беше одобрена от Европейската комисия на 01.04.2019 г. Срокът й на действие е до 31.12.2020 г. Нотифицираният максимален бюджет по схемата за периода, в който ще се прилага е до 7, 2 млн. лева. Половината от тях, в размер на 3,6 млн. лева, се разпределят за тази година.  \r\nСхемата е разработена по предложение на браншовите организации в сектор „Плодове и зеленчуци“. Финансовата подкрепа ще покрие част от разходите за машини, оборудване и линии за подготовка, охлаждане и съхранение на първична земеделска продукция.  \r\nПомощта покрива до 50% от разходите за инвестиции за такава техника, но не повече от 120 хил. лева. Предстои да бъдат утвърдени указания по схемата, след което ще бъде отворен и прием за кандидатстване. \r\nУправителният съвет на ДФ „Земеделие” утвърди и финансов ресурс в размер  до 800 000 лв. за предоставяне на минимална помощ de minimis на земеделските стопани-животновъди, отглеждащи специализирани месодайни крави под селекционен контрол.  На подпомагане подлежат допустимите животни по Схемата за месодайни крави под селекционен контрол за 2018 г. от породите Абердин-ангус, Лимузин, Херефорд, Симентал, Галоуей, Обрак, Шароле. \r\nОпределеният норматив за подпомагане е в размер на до 80 лв. за едно животно. Предстои ДФ „Земеделие” съвместно с Министерството на земеделието, храните и горите да изготви указания за предоставяне на помощта.", "date": "2019.04.04", "title": "Държавен фонд „Земеделие“ прие ресурс до 3,2 млн. лв. за предоставяне на помощ „де минимис“ на тютюнопроизводители, претърпели финансови щети  от предходни години"}
{"url": "http://www.focus-news.net/news/2019/04/04/2642934/angel-trakov-sayuz-na-mezhdunarodnite-prevozvachi-aktovete-na-protesti-sreshtu-paketa-mobilnost-ottuk-natatak-shte-stavat-vse-po-brutalni.html", "text": "Актовете на протести срещу пакета „Мобилност” оттук нататък ще стават все по-брутални. Това заяви пред журналисти в Пловдив Ангел Траков, председател на управителния съвет на Съюза на международните превозвачи, предаде репортер на  Радио „Фокус” - Пловдив . Траков посочи, че българските превозвачи са готови на всичко, като тепърва предстоят трилози, ще се търсят други форми на протест, които ще се обмислят и с другите държави, които са засегнати.  \r\n„Следващият камион смятаме да запалим в Букурещ”, добави Траков. Той поясни, че ако има триалози, те ще се правят под патронажа на държавата, която председателства Европейския съюз (ЕС). „Имам чувството, че Европа не вярва, че става дума за унищожаването на цял един бизнес”, каза още Траков. По думите му паленето на камиони е краен акт на протест, тъй като сме свидетели на нещо, което е парадокс. Ангел Траков отбеляза, че по този драстичен начин превозвачите, като бранш, се опитват да повлияят върху мнението на хората, които прокарват законите в ЕС. \r\nСпоред Ангел Траков текстовете в пакета „Макрон” са рестриктивни относно държавите от ЕС и най-лошото е, че те се гласуват пакетно, което вероятно е стратегия. \r\nЦветана ТОНЧЕВА", "date": "2019.04.04", "title": "Ангел Траков, Съюз на международните превозвачи: Актовете на протести срещу пакета „Мобилност” оттук нататък ще стават все по-брутални"}
{"url": "http://www.focus-news.net/news/2019/04/04/2642958/varna-naop-nikolay-kopernik-shte-nagradi-pobeditelite-v-konkurs-ot-zemyata-kam-zvezdite-na-5-april.html", "text": "НАОП „Николай Коперник“ – Варна ще награди победителите в конкурс „От Земята към звездите“ на 5 април. Това съобщават от  НАОП „Николай Коперник“ . Конкурсът  „От Земята към звездите“ е посветен на 40-годишнината от първия орбитален полет на българския космонавт Георги Иванов, състоял се от 10 до 12 април 1979 г. Конкурсът се организира от дирекция „Образование и младежки дейности“, съвместно с НАОП „Николай Коперник“ и Регионалната библиотека „Пенчо Славейков“. Той е имал за цел да разкрие историческото значение на полета за теорията и практиката на космическите полети, както и мястото и ролята на космонавтиката и космическите технологии в живота на съвременния българин. Използвайки средствата на изобразителното изкуство, литературата и моделизма над 450 ученици от Варна, Белослав, София, Ловеч и Габрово изразиха своите мисли, чувства и творчески идеи, свързани с историческия полет на Георги Иванов, Космоса и космонавтиката като цяло. Награждаването на призьорите в конкурса ще се проведе в зала „Николай Петров“ на НАОП „Николай Коперник“ във Варна, от 11.00 часа на 5 април. Като гост на тържеството е поканен и третият български космонавт Красимир Стоянов и специалистите от регионалната библиотека.", "date": "2019.04.04", "title": "Варна: НАОП  „Николай Коперник“  ще награди победителите в конкурс „От Земята към звездите“ на 5 април"}
{"url": "http://www.focus-news.net/news/2019/04/04/2642956/rtk-kosovo-hashim-tachi-shte-patuva-do-london-shte-govori-za-dialoga-s-belgrad.html", "text": "В пост, публикуван в социалната мрежа „Фейсбук“, държавният глава на Косово Хашим Тачи съобщи, че е бил поканен да пътува до Лондон от мозъчния тръст „Чатън Хаус“, за да изнесе реч, предава  държавната  RTK . \r\nТачи уточни, че ще говори за политическата ситуация в страната и за диалога със Сърбия. Президентът на най-младата държава на Балканите не уточнява кога ще се състои пътуването му. Тереза Герова", "date": "2019.04.04", "title": "RTK (Косово): Хашим Тачи ще пътува до Лондон, ще говори за диалога с Белград"}
{"url": "http://www.focus-news.net/news/2019/04/04/2642942/balgarskite-evrodeputati-zakonodatelniyat-protses-po-paket-mobilnost-nyama-da-bade-zavarshen-v-mandata-na-tozi-evropeyski-parlament.html", "text": "Законодателният процес по пакет „Мобилност“ няма да бъде завършен в мандата на този Европейски парламент. Това се посочва в позиция, подписана от 16 от българските депутати в ЕП, съобщиха от  пресофиса на Петър Курумбашев . „Благодарение на всички положени досега усилия в рамките на всички парламентарни групи, в които са представени български евродепутати, за забавяне на хода на досието в Европейския парламент, законодателният процес по пакет „Мобилност“ няма да бъде завършен в мандата на този Парламент. За съжаление, днес в пленарната зала надделя не диалогът и консенсусът, а силовият подход, който дълбоко раздели ЕП по тази тема. Това противоречи на принципите на работата на Парламента, който винаги се стреми към компромиси, за да постигане устойчиво и приемливо за всички европейско законодателство. Самият факт, че почти половината депутати гласуваха отново за отлагане на вота, показва дълбочината на разделението и че компромис всъщност не е постигнат. Това беше гласът на разума в търсене на диалог, но той отново не беше достатъчен. Стигна се до фактическо разделение между страните от центъра и географската периферия“, се посочва в текста. \r\nБългарските евродепутати отбелязват, че въпреки настояването им за отлагане на пакета, са „За“ това нашите шофьори да имат достойно заплащане и достойни условия на труд и почивка. „Противоречието възниква от това, че зад социалната защита се налагат откровено протекционистки текстове, които отсичат достъпа до пазара на транспортния бранш от държавите, които са географски отдалечени. Ние не бойкотираме законодателството по този въпрос, а сме на мнение, че постигнатото до момента не представлява компромис и не отчита задоволително интересите и аргументите на всички страни“, посочват те. \r\nБългарските евродепутати обръщат специално внимание, че пакетът „Мобилност“ няма да бъде приет в рамките на мандата на настоящия Парламент. „Предстоят преговори между Европейския парламент, Европейската комисия и Съвета на ЕС - т.нар. „триалог“. Те не биха могли да приключат с финално споразумение преди последното заседание на ЕП, което е само след 10 дни и което трябва да одобри всяко финално решение. Това означава, че съдбата на този пакет ще бъде в ръцете на следващия Парламент, който ще има различен състав и нови докладчици. Ходът на преговорите ще зависи от неговата политическа воля“, обясняват те. \r\nС оглед на предстоящите преговори между институциите, те призовават българското правителство да проведе много активна дипломатическа работа в Съвета в защита на българската позиция и българските национални интереси. „Днешното гласуване за пореден път показа, че за успешното отстояване на позиции и интереси в ЕС са необходими усилия на всички нива за намиране на съюзници, които да ни помагат в защитата на нашите каузи.Не на последно място, в процеса на разглеждане, дебати и гласуване на досието в ЕП бяха допуснати редица процедурни нарушения и прецеденти. Резултатът от гласуването доведе и до приемането на редица противоречиви текстове по същество в преговорната позиция на ЕП. Това дава на България възможност в перспектива да оспори крайния законодателен акт пред Съда на ЕС. Тази възможност може да бъде използвана от българската страна в предстоящите преговори“, се посочва още в декларацията, подписана от Асим Аадемов, Неджми Али, Ангел Джамбазки,  \r\nФилиз Хюсменова, Андрей Ковачев, Петър Курумбашев, Илхан Кючук, Ева Майдел, Светослав Малинов, Искра Михайлов, Момчил Неков, Андрей Новаков, Георги Пирински, Емил Радев, Сергей Станишев и Владимир Уручев. Единственият, който не е подписал документа от българските депутати е Николай Бареков.", "date": "2019.04.04", "title": "Българските евродепутати: Законодателният процес по пакет „Мобилност“ няма да бъде завършен в мандата на този Европейски парламент"}
{"url": "http://www.focus-news.net/news/2019/04/04/2642954/prezidentat-na-germaniya-frank-valter-shtaynmayer-nemskite-firmi-nyamashe-da-badat-tuk-ako-balgariya-ne-se-razvivashe-kato-privlekatelno-myasto-za-investitsii.html", "text": "Немските фирми нямаше да бъдат тук, ако България не се развиваше като едно привлекателно място за инвестиции. Това каза президентът на Германия Франк- Валтер Щайнмайер на среща с немския бизнес, предаде репортер на  Агенция „Фокус“ . „Увеличението на показателите в сравнение с минали години е впечатляващо“, отчете той. По думите му българската страна трябва да бъде доволна заради нарастването на показателите по износа в определени браншове. „Повечето инвеститори са много доволни от дейността си“, посочи немският президент. „Всичко това има смисъл, когато се говори откровено и за определени недостатъци, когато някой не е доволен от рамковите условия. За това къде и кога могат да бъдат подобрени те спрямо очакванията на немската и на българската страна“, заяви Франк- Валтер Щайнмайер. „С българския президент вече говорихме за това енергия и усилия да бъдат положени в обучението на млади хора. Немските фирми се нуждаят от добре обучени кадри“, обясни президентът. „Смятам, че с президента Радев имаме един подход към проблематиката“, коментира Щайнмайер. Той изрази готовността на Германия да придружава България по пътя й към дуалното професионално обучение и образование.", "date": "2019.04.04", "title": "Президентът на Германия Франк- Валтер Щайнмайер: Немските фирми нямаше да бъдат тук, ако България не се развиваше като привлекателно място за инвестиции"}
{"url": "http://www.focus-news.net/news/2019/04/04/2642957/elena-yoncheva-bsp-rabotim-po-razsledvaniya-po-oshte-temi.html", "text": "Работим по разследвания по още теми. Това каза за предаването „Червена линия“ по  Радио „Фокус“  говорителят на ПГ на „БСП за България“ и водач на листата на левицата за евровота Елена Йончева. По думите й каквото и да пипнеш в България, то е тема за разследване. Тя поясни, че една от големите теми, по които работи БСП, е свързана с пътищата. „Става дума за сериозно разследване, която ще бъде направено от независима лицензирана европейска лаборатория, която не е имала бизнес в България“, каза тя и уточни, че целта е  да няма никакво съмнение за конфликт на интереси. „Избрали сме определен брой точки, които сме внесли в АПИ на четирите основни магистрали и допълнително две големи пътни артерии. Ще искаме да се направи от специалисти анализ на тези пътища, да се вземе дълбочинна ядка. Да се сравни резултатът от тази ядка и съответно проектите, които са били одобрени от АПИ. Ние ще вземем документите, които АПИ няма как да не ни предостави и чужда фирма ще направи анализ дали това, което  е вложено в пътя реално отговаря на приетите документи“, обясни говорителят на ПГ на „БСП за България“. По думите й България получава стотици милиони, милиарди от ЕС, за да може българинът да живее по-добре, по-достойно, по-справедливо. „Това не се случва. Според специалистите, с които сме разговаряли, голяма част  от бюджета на пътищата на практика се връща към управляващите и по този начин българските строители не разполагат със съответния бюджет“, коментира Елена Йончева. Тя обясни, че като бъдат завършени, започва ремонт след ремонта. Според нея част от тези пари захранват и така наречения изборен процес. Йончева припомни за своето разследване при строителството на оградата по  българо-турската граница и обърна внимание, че то е в прокуратурата. „Води се разследване. Главният прокурор обяви преди два месеца, че действително има сериозни индикации за корупционни схеми. Така че - ето ви конкретен резултат. Второ, ние сме подали в прокуратурата 2018 г.  сигнал за изграждането на тази феодална система в Хасково, затова как един областен председател на ПП ГЕРБ на практика назначава своя „дрийм тийм“ и той по какъв начин усвоява обществени поръчки за стотици милиони. Това също сме внесли в прокуратурата и чакаме конкретен отговор“, каза още Йончева.  \r\nДеница КИТАНОВА", "date": "2019.04.04", "title": "Елена Йончева, БСП: Работим по разследвания по още теми"}
{"url": "http://www.focus-news.net/news/2019/04/04/2642947/washington-post-ministrite-na-nato-praznuvat-70-ata-godishnina-na-organizatsiyata-na-fona-na-raznoglasiya.html", "text": "Водещото американско издание  The Washington Post  публикува статия за 70-ата годишнина от създаването на НАТО, като отбелязва, че честването й е помрачено от редица разногласия между страните-членки на западния военен съюз по въпросите за сигурността и търговията. \r\nДържавният секретар на САЩ Майк Помпео откри срещата с призив за единство с цел изправяне пред предизвикателствата, произтичащи от Русия, Китай и Иран. Той приветства стратегията за сдържане на Съветския съюз по време на Студената война и заяви, че Алиансът е в добра позиция да продължи напред, дори и на фона на нови и променящи се предизвикателства. \r\nНо задълбочаването на спора с Турция за планираното закупуване на руската зенитно-ракетна система С-400 и изискванията на САЩ към съюзниците, най-вече към Германия, за увеличаване на разходите за отбрана, заплашва да засенчи тържествата, коментират от редакцията.  \r\n„Правилно потърсихме мир чрез сила, тук в НАТО. Трябва да продължим да го правим, особено в тази нова ера на конкуренция с Русия, Китай и Иран\", подчерта Помпео. Решаването на тези и други предизвикателства като тероризма, киберпрестъпленията, неконтролираната миграция, заплахите за енергийната сигурност и новите технологии, ще изискват засилени ресурси, допълни първият дипломат на Вашингтон.  \r\nПомпео каза, че всеки член на НАТО има задължението да обясни на своите граждани необходимостта от увеличаване на бюджета за отбрана и отхвърли това, което той нарича „износени аргументи\" за опозицията на обществото срещу тези разходи. \r\n„Това са истински предизвикателства, за да сме сигурни, сега не е време да повтаряме износените аргументи, че нашите граждани не подкрепят увеличението на разходите за отбрана или сигурност\", увери Помпео. \r\nСъгласно думите му, убеждаването на гражданите „за важността, значението\" на подобна стъпка е „ключово борбата срещу заплахите\". \r\nВ обръщение към Конгреса на САЩ в сряда генералният секретар на НАТО Йенс Столтенберг призна за сериозни разделения в рамките на Алианса и призова за по-големи бюджети за отбрана, за да се справя НАТО с глобалните предизвикателства като руската увереност. \r\nПомпео не засегна въпроса с Турция, но в сряда на среща с първия дипломат на Анкара Мевлют Чавушоглу изрази недоволството на Вашингтон от решението на страната му да закупи С-400 вместо „Пейтриът“. \r\nАдминистрацията на Тръмп заплашва да отмени доставката в Турция на най-новия американски изтребител F-35 и вече преустанови прехвърлянето на части и ръководства на турците, ако сделката с руснаците бъде финализирана. Вицепрезидентът на САЩ Майк Пенс отправи същото предупреждение, отбелязвайки, че САЩ и други държави-членки на НАТО имат сериозни опасения относно С-400, тъй като тя не е оперативно съвместима със системите на Алианса. \r\nМеждувременно министърът на външните работи на Канада Кристия Фрийланд се възползва от възможността на срещата на НАТО да регистрира недоволството на Отава от факта, че страната й е определена като потенциална заплаха за националната сигурност от страна на САЩ във връзка с производството на стомана. Тя нарече „абсурдно“ твърдението, което доведе до налагането на мита за вноса в САЩ на канадска стомана, и посочи присъствието й на срещата на НАТО като доказателство, че страната не представлява заплаха за САЩ. Тереза Герова", "date": "2019.04.04", "title": "Washington Post: Министрите на НАТО празнуват 70-ата годишнина на организацията на фона на разногласия"}
{"url": "http://www.focus-news.net/news/2019/04/04/2642961/zam-glavniyat-prokuror-i-direktor-na-natsionalnata-sledstvena-sluzhba-borislav-sarafov-izliza-v-otpusk-ot-utre.html", "text": "Зам.-главният прокурор и директор на Националната следствена служба Борислав Сарафов излиза в отпуск от утре. Това научи  Агенция „Фокус“  от свои източници. Сарафов излиза в отпуск, докато трае разпоредената от главния прокурор Сотир Цацаров проверката на имотите му. По-рано Сарафов заяви, че има готовност за пълно съдействие на проверяващите от НАП и КПКОНПИ. Той декларира, че всичките ми действия са в рамките на закона и не противоречат на морала.", "date": "2019.04.04", "title": "Зам.-главният прокурор и директор на Националната следствена служба Борислав Сарафов излиза  в отпуск от утре"}
{"url": "http://www.focus-news.net/news/2019/04/04/2642964/tanya-petrova-gerb-mnogo-e-vazhno-da-se-napravi-taka-che-visshite-uchilishta-v-balgariya-da-imat-izprevarvashto-obrazovanie-na-studentite-koito-utre-shte-stanat-uchiteli.html", "text": "Много е важно да се направи така, че висшите училища в България, да имат изпреварващо образование на студентите, които утре ще станат учители. С развитието на технологиите, тези кадри ще обучават бъдещите програмисти и не могат да изостават от учениците си. Това каза в интервю за  Радио „Фокус“ – Варна  народният представител от ПП ГЕРБ Таня Петрова. Тя коментира, че е изключително важно, в системата на образованието у нас, да влязат най-добрите студенти в контекста на провелата се в началото на седмицата среща „Европа в нашия дом”. „Имаше години, когато студенти, които имат изключително ниски образователни резултати, избираха учителската професия като свое бъдеще. Това не е добре. За съжаление такива учители има в някои училища сега и резултатите на техните ученици не са убедителни“, коментира народният представител. Според нея, от тук нататък студентите трябва да бъдат обучени за умение на създатели. „В тази връзка е много важно, променените програми в училищата да бъдат разчитани от учителите като възможност за индивидуална и професионална интерпретация на съдържанието им. Те не трябва само да четат методическите указания на съпътстващите програми, а да ги проучат задълбочено, защото днешните деца са различни. От учителя, от младия човек зависи да адаптира себе си към съвременните условия и да изисква от учениците как да мислят, а не да ги учи да зубрят и да използват готови конструкции“, каза още Таня Петрова. Тя допълни, че съвременните деца безспорно учат по различен начин и затова цялата система трябва да насърчава иновативния учител. „Основният актьор е учителят, който трябва да бъде постоянно квалифициран и мотивиран. Когато говорим за обучение чрез информационни технологии обаче, трябва да имаме развита инфраструктура. Това, което със сигурност до края на 2019 година ще се случи е, че всички училища ще имат изградени Wi-Fi мрежи. Но не, да се сложи по един рутер, а мрежи с изградени защитни стени. Важно е да се реализират политики за изучаване и придобиване на разширени дигитални умения и знания. Защото днешните деца ще бъдат на пазара на труда след около 30-40 години, а голяма част от професиите тогава ще изискват далеч по-задълбочени дигитални умения от тези, които имаме сега“, допълни тя. Таня Петрова коментира и, че по отношение на актуалните сега, така наречени STEM профили, езиковите училища, трябва да станат по-гъвкави и да се възползват от възможностите, които предоставя вторият етап на гимназиалното образование. „Никой не спори, че випускниците на тези училища биха станали още по-конкурентни, ако получат допълнителна квалификация, освен езиковата. STEM профил в една езикова гимназия ще бъде едно изключително предпочитано направление“, обясни още тя. \r\nДиана СТОЕВА", "date": "2019.04.04", "title": "Таня Петрова, ГЕРБ: Много е важно да се направи така, че висшите училища в България, да имат изпреварващо образование на студентите, които утре ще станат учители"}
{"url": "http://www.focus-news.net/news/2019/04/04/2642959/prezidentat-rumen-radev-nad-8-mlrd-leva-e-stokoobmenat-ni-s-germaniya-parametrite-na-satrudnichestvoto-sa-vpechatlyavashti.html", "text": "Параметрите на сътрудничеството ни с немския бизнес са впечатляващи. За изминалата година стокообменът е повече от 8 млрд. евро. Това каза президентът Румен Радев на среща с немския бизнес, предаде репортер на  Агенция „Фокус“ . „Над 5000 германски фирми имат присъствие в България. 30% от стоте най-големи инвеститори в България са именно немски фирми“, отчете президентът. „Благодаря на президента Франк- Валтер Щайнмайер, че води силен бизнес със себе си. Това е ясен знак за споделената ни амбиция да развиваме в бъдеще, и то интензивно, икономическите ни отношения“, коментира Румен Радев. „Искам да потвърдя, че немският бизнес в България има устойчиво и силно присъствие. Моята първа среща като президент беше с немския бизнес. Това никак не беше случайно“, каза държавният глава. „Защо за нас е важно да имаме силно присъствие на немската икономика- немските инвестиции са основно в индустрията. Точно те гарантират устойчив икономически растеж“, изтъкна Радев. По думите му има нещо по-важно от парите в тези инвестиции, това е новият прогресивен модел на отношения, които немският бизнес носи в България- бизнес- държава и бизнес- общество. „Третият важен елемент е подкрепата, която немският бизнес ни дава, да имаме по-ниска търпимост в проблемите на качеството. Там, където няма качество, има или неподготвена администрация, или корупция, или апатия, или ниски лични амбиции“, обясни държавният глава. „Не пропускайте своя шанс да инвестирате в България. Да, икономистите ни ще ви убедят. Сигурен съм, че с нашите икономически показатели и бизнес среда си струва. Искам да споделя неща отвъд таблиците, графиките и статистиките“, се обърна президентът към представителите на немския бизнес, които придружават президента Франк- Валтер Щайнмайер. „България е най-бедната страна в ЕС, но точно това ни дава много силен заряд и амбиция да успеем“, коментира Румен Радев. Той обърна внимание, че България е загубила като емиграция голяма част от своето младо и трудоспособно население. „Но ние сме твърдо убедени, че ще трансформираме този негатив в позитив. Част от младите вече се връщат и носят със себе си голям потенциал“, заяви Радев.", "date": "2019.04.04", "title": "Президентът Румен Радев: Над 8 млрд. лева е стокообменът ни с Германия, параметрите на сътрудничеството са впечатляващи"}
{"url": "http://www.focus-news.net/news/2019/04/04/2642965/burgas-vazstanoveno-e-dvizhenieto-po-am-trakiya-ot-km-77-do-km-78-pri-mosta-nad-reka-topolnitsa-v-posoka-burgas.html", "text": "Възстановено е движението по АМ „Тракия“ от км 77 до км 78, при моста над река „Тополница“, в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.04.04", "title": "Бургас: Възстановено е движението по АМ „Тракия“ от км 77 до км 78, при моста над река „Тополница“, в посока Бургас"}
{"url": "http://www.focus-news.net/news/2019/04/04/2642967/petya-avramova-ministar-stroitelstvoto-na-kragovo-krastovishte-na-patya-dimitrovgrad-haskovo-pri-razklona-za-zavod-yazaki-se-ochakva-da-zapochne-predi-noviya-leten-sezon.html", "text": "Строителството на кръгово кръстовище на пътя Димитровград - Хасково при разклона за завод „Язаки“ се очаква да започне преди новия летен сезон и да приключи до края на 2019 г. Това каза в Хасково министърът на регионалното развитие и благоустройството Петя Аврамова, която взе участие в дискусията „Европа в нашия дом“, съобщиха от пресцентъра на  Министерството .  \r\nМинистърът подчерта, че новото пътно съоръжение е важно за региона, тъй като трафикът по трасето е напрегнат и затруднява преминаването през сега съществуващото триклонно кръстовище. Предстои издаване на разрешение за строеж. Стойността на договора за строителство е близо 570 хил. лв. Финансирането е по Програма „Ново строителство“ на АПИ. \r\nДруг важен обект на територията на област Хасково е рехабилитацията на над 50 км от третокласния път Чирпан – Симеоновград, която се извършва със средства по Оперативна програма „Региони в растеж“ 2014-2020. Пътят е алтернативен маршрут на АМ „Марица“ и на първокласния път Поповица – Хасково. Строително-ремонтните работи на двата лота, които са на територията на областта, стартираха в началото на юли 2018 г. и се очаква да приключат в началото на октомври тази година.   \r\nПо Програмата за трансгранично сътрудничество ИНТЕРРЕГ V-A „Гърция – България“ 2014-2020 г. и от държавния бюджет ще бъдат рехабилитирани и 32,3 км от второкласния път Момчилград - Крумовград – Ивайловград.  Инвестицията е за над 21 млн. лв. В предишния програмен период бяха ремонтирани 18 км от трасето. Така с новите участъци жителите на региона ще могат да пътуват комфортно по общо 50 км.   \r\nМинистърът съобщи още, че през втората половина на годината ще стартира обществена поръчка за избор на изпълнител за строеж на обходния път на гр. Любимец. През тази година ще бъде извършен и превантивен ремонт на пътя Харманли - Силен през местност „Сивия връх“, който не е ремонтиран от 1984 г. \r\nМинистър Аврамова акцентира и на успешните проекти за обновяване на градската среда, училища, детски градини, обществени и исторически сгради. С близо 5 млн. лв. по  Оперативна програма „Региони в растеж“ 2014-2020 завърши реконструкцията на пешеходната зона в централната градска част на Димитровград. С 1 млн. лв. бе подобрена енергийната ефективност на начално училище „Христо Попмарков“ в Свиленград. 300 хил. лв. бяха вложени за саниране на  общежитие към СОУ „Христо Ботев“ в града и 82 хил. лв. за общинския Исторически музей.  \r\nОбщо на територията на областта са сключени 18 договора за изпълнение на проекти на стойност над 46 млн. лв. Над 44 млн. лв. от тях са изплатени на бенефициенти.   \r\nРегионалният министър съобщи, че се работи по отстраняване на отклоненията във водата по показател естествен уран в подземните водоизточници към три помпени станции в град Хасково, за което през 2017 г. правителството отпусна на общината 1,9 млн. лв. Предвидено бе дублиране на 8 тръбни кладенци и 2 водопровода. В края на миналата година в „Северна зона“ са пуснати в действие четири от кладенците. Останалите четири са в процедура по въвеждане в експлоатация. След пускането им до края на лятото водата ще е в съответствие с нормативните изисквания и ще отпадне необходимостта от водоноски. Двата водопровода, които също са част от мерките за допълнително аварийно водоснабдяване на Хасково, са завършени. За единия, свързващ помпена станция „Северна зона“ и помпена станция „Извора“ с ВиК мрежата на града, вече са внесени документите в ДНСК и се очаква държавна приемателна комисия. За другия – от помпена станция „Източна зона“ до помпена станция „Юг“, се очаква издаването на Акт 15. \r\nВ отговор на въпрос от медии по казуса със сградата „Златен век“ министър Аврамова съобщи, че днес е запознала премиера с направените при проверката на ДНСК констатации за нарушения. „Нареждането на  премиера бе да предприемем действия, съгласно законовите процедури за спиране на строителство, на база констатациите от проверката. Има изготвен констативен акт. Възложителите са уведомени. Имат седем дни да направят възражения. След това ще бъде издадена заповед за спиране на строителството“, обясни регионалният министър. \r\nКрайно разнопосочни са мненията на експерти юристи по казуса валидно или не е разрешението за строеж към настоящия момент. Цялата документация от разрешението за строеж до днес е предадена на Антикорупционната комисия и на Специализираната прокуратура, каза още Аврамова.", "date": "2019.04.04", "title": "Петя Аврамова, министър: Строителството на кръгово кръстовище на пътя Димитровград - Хасково при разклона за завод „Язаки“ се очаква да започне преди новия летен сезон"}
{"url": "http://www.focus-news.net/news/2019/04/04/2642962/elena-yoncheva-bsp-gerb-ne-samo-si-kupuvat-asansyori-kupiha-i-lavcheto-simvola-na-demokratsiyata-v-balgariya.html", "text": "ГЕРБ не само си купуват асансьори, те си купиха лъвчето – символа на демокрацията в България. Това каза за предаването „Червена линия“ по  Радио „Фокус“  говорителят на ПГ на „БСП за България“ и водач на листата на левицата за евровота Елена Йончева. По думите й лъвчето е символът и на надеждата. „Те посегнаха и на този символ, за съжаление“, заяви Йончева. Говорителят на ПГ на „БСП за България“ посочи, че се намираме в парламентарна криза. „Тотална липса на доверие в държавните институции. След като човекът, който оглави този антикорупционен орган вече е обект на подигравки, сме достигнали дъното“, коментира Йончева. „Трябват нови избори. Няма нищо страшно в тях. Това е възможност за рестарт на цялата система“, подчерта водачът на листата на „БСП за България“ на предстоящия евровот. Тя обърна внимание на ролята на медиите, преди кампанията и след нея. „Ще ви дам примера с Цветан Цветанов. Защо той счита, че е манипулирано цялото това разследване за апартаментите? Той счита и вероятно е искрен, защото не вярва, че в България има свободна журналистика. Той не може да си представи, че едно такова разследване може да предизвика такъв обществен отзвук“, коментира Йончева. По думите й Цветанов не може да допусне, че има свободни журналисти. Тя благодари на Държавния департамент на САЩ и на „Свободна Европа“, които защитават високи критерии в журналистиката.   \r\nДеница КИТАНОВА", "date": "2019.04.04", "title": "Елена Йончева, БСП: ГЕРБ не само си купуват асансьори, купиха и лъвчето – символа на демокрацията в България"}
{"url": "http://www.focus-news.net/news/2019/04/04/2642969/sport-v-polufinalite-za-kupata-shte-igrayat-samo-otbori-ot-elita.html", "text": "Септември София победи като гост Струмска слава с 2:0. Така в полуфиналите на турнира за Купата на България ще играят само отбори от Първа лига. Септември не допусна изненада в Радомир и се присъедини към ЦСКА и Локомотив Пловдив в очакване на жребия, който ще се тегли непосредствено след мача Ботев Пд – Черно море, на живо по Диема спорт. Мачът в Пловдив започна в 18:30 часа. \r\nВенцислав ДРАГОМАНОВ", "date": "2019.04.04", "title": "Спорт: В полуфиналите за Купата ще играят само отбори от елита"}
{"url": "http://www.focus-news.net/news/2019/04/04/2642971/nimh-utre-shte-bade-predimno-slanchevo-s-maksimalni-temperaturi-mezhdu-18-i-23.html", "text": "През нощта ще е предимно ясно. В по-голямата част от страната ще е почти тихо, в източните райони с до умерен югоизточен вятър. До сутринта там ще се образува ниска облачност, на места и видимостта временно ще се влоши. Минималните температури ще са предимно между 0° и 5°.Утре ще бъде предимно слънчево. По-късно след обяд от югозапад облачността ще започне да се увеличава, но ще се задържи без валежи. Вятърът ще е слаб до умерен, предимно от изток-югоизток. Дневните температури ще се повишат и максималните ще са между 18° и 23°, чувствително по-ниски по Черноморието. Атмосферното налягане ще се понижи и ще се доближи до средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНа Черноморието ще бъде предимно слънчево, с повече ниска облачност в сутрешните и вечерните часове. Ще духа слаб до умерен югоизточен вятър. Максималните температури ще са между 10° и 13°. Температурата на морската вода е 9-11°. Вълнението на морето ще е 2-3 бала. \r\nНад планините ще бъде предимно слънчево. Около обяд от югозапад ще започне увеличение на облачността, което до вечерта ще обхване Рило-Родопския масив, но валежи са малко вероятни. Ще духа слаб до умерен южен вятър. Температурите ще се повишат и максималната на височина 1200 метра ще е около 11°, на 2000 метра – около  4°. \r\nПрез почивните дни вятърът ще остане от изток-югоизток, временно ще се усили, в нощните часове ще отслабва и стихва. Облачността ще бъде разкъсана, в събота от югозапад ще се увеличава и в неделя над по-голямата част от страната ще бъде предимно значителна. По-късно през деня в събота в югозападните райони, а в неделя на  места в югозападната половина от страната, ще превали краткотраен дъжд. Минималните температури ще са предимно между 1° и 6°, максималните - между 18° и 23°, по-ниски в събота по Черноморието. В понеделник ще бъде предимно облачно и на много места ще има краткотрайни валежи, главно в Южна България, с гръмотевици. Повишава се вероятността за локални интензивни извалявания. Минималните температури ще се повишат, дневните слабо ще се понижат.", "date": "2019.04.04", "title": "НИМХ: Утре ще бъде предимно слънчево с максимални температури между 18° и 23°"}
{"url": "http://www.focus-news.net/news/2019/04/04/2642972/afp-kongresat-na-sasht-prekrati-amerikanskata-pomosht-za-yemen-ochakva-se-veto-na-donald-tramp.html", "text": "Камарата на представителите на САЩ гласува за прекратяване на американската военна помощ за Йемен – стъпка, която по всяка вероятно ще срещне несъгласието на държавния глава Доналд Тръмп, предава  AFP . \r\nПредложението премина с 247 гласа „за“ срещу 175 „против“. То предвижда в рамките на 30 дни Тръмп да разпореди изтеглянето на американските сили от военните действия в или срещу Йемен.  \r\nТекстът, който миналия месец бе одобрен от Сената, сега предстои да бъде изпратен до Тръмп. Очакванията са той да наложи вето на закона. Белият дом нарече мярката „погрешна\" и предупреди, че ще нанесе щети на двустранните отношения на САЩ в региона, включително със Саудитска Арабия. Тереза Герова", "date": "2019.04.04", "title": "AFP: Конгресът на САЩ прекрати американската помощ за Йемен, очаква се вето на Доналд Тръмп"}
{"url": "http://www.focus-news.net/news/2019/04/04/2642970/plamen-karadzhov-bsp-kazanlak-protiv-sme-prodazhbata-na-poveche-imoti-obshtinska-sobstvenost.html", "text": "Против сме продажбата на повече имоти общинска собственост. Това каза в предаването „Червена линия“ по  Радио „Фокус“  общинският съвет от БСП в Казанлък Пламен Караждов. Той обясни, че практиката в последните години е общината да се декапитализира основно. Караджов се спря бившия лагер в Равда, който е общинска собственост и за който е взето решение на последната сесия на Общинския съвет да бъде продаден. По думите му това е един от последните парцели на общината. „Ние сме изразили такава позиция като група съветници. Не одобряваме продажбата на всяка цена и особено на този терен, след като може да се използва за много други цели, а не да се бърза и да се продава на безценица“, каза още Караджов. Той уточни, че в продължение на годините не са се появили потенциални купувачи и на последната сесия е предложена цена от над 1,88 млн. лева за парцел, който се намира на първа линия в Равда. „Намери се общински съветник от управляващата коалиция, който да предложи една цена със 108 хил. лв. по-надолу и сега се стигна до една смешна бих казал цена за 6 дка имот на първа линия в Равда от 980 хил. лв.“, допълни още общинският съветник. \r\nДеница КИТАНОВА", "date": "2019.04.04", "title": "Пламен Караджов, БСП- Казанлък: Против сме продажбата на повече имоти общинска собственост"}
{"url": "http://www.focus-news.net/news/2019/04/04/2642976/varna-izlozhba-na-hudozhnika-yavor-tsanev-shte-bade-otkrita-v-galeriyata-na-nch-prosveta-1927-na-5-april.html", "text": "Изложба на художника Явор Цанев ще бъде открита в галерията на НЧ „Просвета 1927“ във Варна на 5 април. Това съобщи за  Радио „Фокус“ – Варна  Живко Дончев, галерист в галерия „Аспарухово Арт“ към читалището. Откриването ще бъде от 19.00 часа, като изложбата ще може да бъде посетена от варненци в следващите две седмици. Живко Дончев добави, че в нея са представени и невиждани досега творби на художника от Варна. “Нещата са типични в неговия начин на работа и също толкова нетипични, защото той е един художник, който постоянно експериментираше. Има много недовършени работи, които той така и не можа да завърши поради кончината си. Но и по този начин седят много добре. Това е интересното в изложбата, че посетителите й ще видят част от нещата, които не са показвани на експозиции, от фонда на неговото семейство и в общи линии отново ще бъдат съпричастни с невероятното му творчество“, посочи Живко Дончев. Той допълни, че сред произведенията на изкуството могат да бъдат видени скулптори, както и картини с маслени бои, глашови техники и др. По думите на Живко Дончев, творбите на Явор Цанев носят много живот и оптимизъм, като характерно за него е вплитането на древногръцка митология в произведенията му. Той не беше само художник, а един невероятно интелектуален човек и беше много дълбоко свързан с древногръцката естетика, с минойската, с микенската и др. Неговите неща винаги имат такава лека препратка към този отминал свят, през съвременната призма на неговото виждане, съответно пречупен. Голяма част от картините му са с такива наименования, като примерно „Хермес“, „Озирис“. В случая Озирис е от дреновгръцката митология. „Агава“, „Клеоника“ – това са имена на негови неща в експозицията“, поясни Живко Дончев. Той допълни, че Явор Цанев е един от големите български художници, който е оставил завидно културно наследство в морския град. \r\nБояна АТАНАСОВА", "date": "2019.04.04", "title": "Варна: Изложба на художника Явор Цанев ще бъде открита в галерията на НЧ „Просвета 1927“ на 5 април"}
{"url": "http://www.focus-news.net/news/2019/04/04/2642968/ministar-krasimir-valchev-ima-problem-s-bezotgovornite-roditeli-koito-ne-osiguryavat-pravoto-na-obuchenie-na-detsata-si-zaradi-koeto-se-vavezhdat-po-strogi-nakazaniya.html", "text": "Има проблем с безотговорните родители, които не осигуряват правото на обучение на децата си, заради което се въвеждат по-строги наказания. Това каза в предаването „Още от деня“ по  БНТ  министърът на образованието и науката Красимир Вълчев. Той заяви, че са необходими по-строги санкции и призна, че липсват достатъчно инструменти за принуда. Вълчев коментира и идеята за задължителна матура по математика, като определи разговора по темата като много важен, но допълни, че е рано за въвеждането ѝ. „Необходими са ни по-големи санкции, но е важно да се каже, че не се спира помощта за детето, а се пренасочва към училището“, коментира министърът. „Така паричната помощ ще отиде за образованието на детето, като с нея ще се закупуват образователни изделия, дрехи или обувки, поясни министърът. Затяга се и контролът над издаването на фалшиви медицински бележки, като вече има глобен за това лекар“, обясни Вълчев. „Има множество сегрегирани училища с предимно деца от ромски произход, където проблемните ученици са много. В такива „обособени квартали“ държавата трябва да се намеси с работа на терен, като с това ще се заемат учители, социални работници, полиция, обясни министърът. Учителите ще бъдат допълнително обучени и допълнително платени за това“, посочи той. „Липсват инструменти за принуда. Не можем да накараме родителите с много способи да осигурят образование на децата си, което е тяхно задължение“, каза министърът. „Диагнозата за липса на кадри по математически и природни науки е правилна, но е твърде рано за въвеждането на задължителна матура по математика, каквато е идеята на Асоциацията на индустриалния капитал в България. Идеята обаче си струва да се обсъди“, заяви Вълчев.  \r\n„Вече четвърта година се намалява броят на студентите по определени специалности, като се увеличава приемът в инженерно-техническите, аграрните, педагогическите и природо-математическите специалности“, обясни Красимир Вълчев. „Обмисля се въвеждането на трета стипендия, предназначена за най-големите отличници“, коментира той. „Има участие на бизнеса в образованието, но това трябва да се разшири“, заяви Даниел Вълчев. „Строителните и техническите сектори работят добре, като предлагат практики, участват в настоятелства, като има и някои, които даряват средства на висши училища“, допълни той.", "date": "2019.04.04", "title": "Министър Красимир Вълчев: Има проблем с безотговорните родители, които не осигуряват правото на обучение на децата си, заради което се въвеждат по-строги наказания"}
{"url": "http://www.focus-news.net/news/2019/04/04/2642973/kancho-stoychev-sotsiolog-tvardenieto-na-valeri-simeonov-za-zhilishteto-na-ministara-na-turizma-e-zayazhdane.html", "text": "Твърденията на Валери Симеонов за жилището на министърът на туризма е заяждане. Това каза за обзорното предаване  „Това е България“  на  Радио „Фокус“  социологът Кънчо Стойчев, по повод твърденията на лидерът на НФСБ и депутат от ПГ на Обединени патриоти Валери Симеонов за апартамента на министъра на туризма Николина Ангелкова.  „Знаем, че имаше скандал между двамата и на мен ми прилича тази история като заяждане. Прочитайки това, което беше публикувано в медиите,  става ясно, че е съвсем друг случай казусът с г-жа Ангелкова. Тя е ръководила големи западни фирми, с огромни заплати, които са декларирани, законни. Доколкото разбирам от медиите, става дума за влогове на нейно име. Влогът е нещо е прозрачно – те не се скрити пари“, каза още социологът.  \r\nКънчо Стойчев обясни, че става дума за човек, който е бил в частния бизнес, а после е преминал в държавна работа, но е генерирал значителен личен ресурс. Според него в общественото мнение се натяква, че всеки, който има апартамент, е виновен. Това е контрапродуктивно, каза още той и уточни, че проблемът не е в морала в това човек да има хубав апартамент, а в неспособността да се доказва произходът на парите, чрез които е закупен.  \r\nЦоня СЪБЧЕВА", "date": "2019.04.04", "title": "Кънчо Стойчев, социолог: Твърдението на Валери Симеонов за жилището на министъра на туризма е заяждане"}
{"url": "http://www.focus-news.net/news/2019/04/04/2642960/the-hill-spored-stoltenberg-nato-e-tolkova-blagopriyatno-za-evropa-kolkoto-i-za-sasht.html", "text": "Генералният секретар на НАТО Йенс Столтенберг увери Конгреса на САЩ, че организацията е толкова благоприятна за страната, колкото и за всички останали негови 28 членове, отбелязва американският вестник  The Hill  в статия, посветена на годишнината от създаването на западния военен съюз.  \r\n„НАТО е добра за Европа, но също и за САЩ“, заяви Столтенберг в рамките на съвместното му обръщение пред двете камари на Конгреса. Думите му бяха посрещнати с аплодисменти, подчертават от редакцията.  \r\n„Силата на една нация се измерва не само от размера на икономиката или от броя на нейните войници, но и от броя на нейните приятели. И чрез НАТО, САЩ имат повече приятели и съюзници от която и да едруга сила\". \r\nСтолтенберг, първият генерален секретар на НАТО, който изнесе реч на съвместно заседание на Конгреса, бе поканен да говори от лидера на мнозинството в Сената Мич Макконъл (РП) и председателя на Камарата на представителите на САЩ Нанси Пелоси (ДП). Така членовете на Конгреса демонстрираха подкрепа за НАТО в момент, в който държавният глава на САЩ Доналд Тръмп критикува сериозно организацията.  \r\nВ речта си в сряда Столтенберг спомена за разногласията между Тръмп и други членове на НАТО, заявявайки, че „се задават въпроси от двете страни на Атлантика за укрепването на нашето партньорство”. \r\n„Отворените дискусии и различните възгледи не са признак на слабост, това е знак за сила“, увери норвежецът, след което последваха бурни овации. \r\nСтолтенберг говори също така и по-големите разходи за отбрана, заявявайки, че „НАТО трябва да бъде справедлив съюз“. \r\n„В един идеален свят не би трябвало да харчим пари за отбрана, но не живеем в идеален свят. Хитлер не можеше да бъде спрян с мирен протест. Сталин не можеше да бъде възпрян с думи. „Ислямска държава“ не би могла да бъде победена с диалог\". \r\nНо, говорейки за посещението си в Националното гробище в Арлингтън, Столтенберг заяви , че „крайният израз на споделянето на тежестта е да се бием и да умираме заедно\". \r\nЕдин непосредствен проблем, пред който е изправено НАТО, е предстоящото прекратяване на Договора за ракети със среден и малък обсег (ДРСМО). През февруари САЩ обявиха, че се изтеглят от него след изтичането на шестмесечен срок. НАТО подкрепи решението на Тръмп, като се съгласи, че Русия нарушава договора. \r\nСтолтенберг предупреди Москва, че „времето изтече\" и трябва да се върне към спазване на договора.  Но той също така даде ясно да се разбере, че въпреки необходимостта от „подготовка за свят  ДРСМО за ЕС“, европейските съюзници не искат да приемат нови американски ракети на териториите си, които не са в съответствие с договора. \r\n„Няма да правим това, което и Русия. НАТО няма намерение да разположи наземни ядрени ракети в Европа, но ще предприеме необходимите стъпки за осигуряване на надеждна и ефективна възпираща сила\", увери генералният секретар на организацията. Тереза Герова", "date": "2019.04.04", "title": "The Hill: Според Столтенберг НАТО е толкова благоприятно за Европа, колкото и за САЩ"}
{"url": "http://www.focus-news.net/news/2019/04/04/2642974/prof-nikolay-radulov-obshtestvenoto-nedoverie-kam-upravlyavashtite-podkopava-kachestvenoto-nivo-na-natsionalnata-sigurnost.html", "text": "Общественото недоверие към управляващите подкопава качественото ниво на националната сигурност. Това каза за обзорното предаване  „Това е България“  на  Радио „Фокус“  експертът по национална сигурност проф. Николай Радулов, бивш зам. министър на вътрешните работи и секретар на МВР по повод „Апартаментгейт“, последвалите оставки и започналите проверки на политици и магистрати. Държавният механизъм, изграден за да помага на хората, не само че не им помага, но и наподобява тоталитаризъм, при който никой не може да каже истината, каза още експертът по национална сигурност.  „Държавните институции, в начина по който съществуват, са безкрайно компрометирани. Забележете – независимо, че скандалът се развихря, че всеки ден научаваме нови информации, това, което се случва, не учудва никого. Това са неща, които хората ги знаят, но не са смеели да ги кажат. Виждате какви са правоохранителните органи. Начело на КПКОНПИ има човек, който си е построил незаконни постройки на чужд покрив. Какво доверие може да има във властта, когато органът, който е над всички, и трябва да следи за всички останали да има ред и да се бори с корупцията, е изразител и дори се превърна в символ на корупцията“, обясни бившият секретар на МВР. Според проф. Радулов е видима в управляващите липсата на морал и заинтересованост как живеят другите. Това е разяждащо и за държавата и за обществото, обобщи той.  \r\nЦоня СЪБЧЕВА", "date": "2019.04.04", "title": "Проф. Николай Радулов: Общественото недоверие към управляващите подкопава качественото ниво на националната сигурност"}
{"url": "http://www.focus-news.net/news/2019/04/04/2642966/pg-na-bsp-vnese-v-parlamenta-podpiska-za-otstranyavane-na-shefa-na-kpkonpi.html", "text": "ПГ на  „БСП за България“ внесе подписка в НС за отстраняване от длъжност на председателя на КПКОНПИ Пламен Георгиев и заместника му заради скандала с имотите им. Това съобщиха от  пресцентъра на партията . По-рано през деня председателят на БСП Корнелия Нинова обяви това намерение пред медиите, защото парламентарната група счита, че излизането на шефа на КПКОНПИ в отпуск е скриване от отговорност.", "date": "2019.04.04", "title": "ПГ на БСП внесе в парламента подписка за отстраняване на шефа на КПКОНПИ"}
{"url": "http://www.focus-news.net/news/2019/04/04/2642979/kathimerini-tsipras-i-rama-obsadiha-v-telefonen-razgovor-krizata-s-imotite-na-gratskoto-maltsinstvo-v-albaniya.html", "text": "Министър-председателят на Гърция Алексис Ципрас е разговарял по телефона с албанския си колега Еди Рама за кризата между двете страни, предизвикана от въпроса за имотите на етническото гръцко малцинство в град Химара, съобщава електронното издание на водещия атински ежедневник  Kathimerini . \r\nСпоред дипломатически източници двамата са обсъдили въпроса за собствеността и правата на малцинството етническите гърци в Южна Албания, както и реформите, които Тирана трябва да изпълни, за да започнат присъединителни преговори с Европейския съюз. \r\nМиналата седмица Ципрас предупреди Албания, че нейните стремежи към членство в ЕС ще бъдат подкопани, ако правата за собственост на гръцкото малцинство в страната бъдат нарушени. Тереза Герова", "date": "2019.04.04", "title": "Kathimerini: Ципрас и Рама обсъдиха в телефонен разговор кризата с имотите на гръцкото малцинство в Албания"}
{"url": "http://www.focus-news.net/news/2019/04/04/2642978/shumen-vavezhda-se-promyana-v-dvizhenieto-po-vreme-na-planinskoto-sastezanie-valeriy-velikov.html", "text": "Въвежда се временна промяна за движение на автомобили във връзка с “Мемориал Валерий Великов”. Планинското рали ще се състои на 6 и 7 април. Това съобщиха от  Община Шумен . За осигуряване на безопасни условия за провеждане на състезанието ще бъде спряно движението на автомобили по ул. „Раковски”, от ул. “Райна Княгиня” до входа на „Шуменско пиво” за времето от 11.00 ч. до 18.30 ч. на 06.04.2019 г. (събота) и от 8.30 ч. до 16.30 ч. на 07.04. (неделя). По същото време, от 11.00 ч. до 18.30 ч. на 06.04. (събота) и от 8.30 ч. до 16.30 ч. на 07.04. (неделя) ще бъде затворен за движение и пътят за Стария град от портала на “Шуменско пиво“ до вила „Пазачница”, като обходен маршрут за с. Новосел ще се използва републиканският път Е70. Забранява се движението и по пътя от “Гроба на курсистите” до Стария град и от прекия път за село Новосел от кръстовището до Стария град към Шумен от 11.00 ч. до 18.30 ч. на 06.04. (събота) и от 08.30 ч. до 16.30 ч. на 07.04. (неделя). Паркингът пред входа на парк „Кьошкове” трябва да бъде освободен от автомобили от 06.00 ч. на 06.04. до 16.30 ч. на 07.04. Като паркинг за публиката е определена крайната дясна лента на северното платно на бул.“Симеон Велики“ от  ул. „Ген. Столетов” до ул. „Раковска”. От 10.00 часа на 6 април до 16.30 часа на 7 април временно се закрива и автобусната спирка в този участък.", "date": "2019.04.04", "title": "Шумен: Въвежда се промяна в движението по време на планинското състезание „Валерий Великов”"}
{"url": "http://www.focus-news.net/news/2019/04/04/2642963/zapochvat-novi-proverki-po-skandala-s-imotite-na-vlastta-obzor.html", "text": "Скандалът с имотите на властта има ново развитие. В четвъртък  главният прокурор Сотир Цацаров  разпореди проверка по повод множество публикации в медиите за придобити недвижими имоти от Пламен Георгиев – Председател на КПКОНПИ, от сина на Борислав Сарафов – директор на Националната следствена служба и заместник на главния прокурор по разследването и от съпругата на Лозан Панов – Председател на Върховния касационен съд. Министър-председателят Бойко Борисов  призова всички замесени в скандала да се оттеглят от заеманите от тях постове по примера на ПП ГЕРБ. „И в КПКОНПИ, и във ВКС, и в следствието – не споменавам имена, защото са много чувствителни, но аршинът и стандартът трябва да бъде един същ - или незабавна оставка, или дълъг отпуск“, коментира премиерът.  \r\nМалко по-късно  председателят на КПКОНПИ Пламен Георгиев  излезе с позиция, в която съобщи, че ще съдейства на прокуратурата и излиза в отпуск, докато тече проверката. Георгиев заяви, че проверката е повод да се установи, че никога не е извършвал каквито и да е противоправни действия и посочи, че в основата на организираната срещу него компроматна кампания стоят лица, които са засегнати от действията на оглавявания от него антикорупционен орган.  \r\nОт  БСП  обявиха, че внасят подписка за отстраняване на председателя на КПКОНПИ и неговия заместник. Според лидера на левицата  Корнелия Нинова  сегашното ръководство на Комисията няма капацитета да се справи с корупцията по високите етажи на властта. По думите ѝ проблемът освен в хората е заложен в самата система - в закона. „Който и да назначиш, щом го назначават управляващите, той няма да има нито желанието, нито силата, нито смелостта да ги разследва обективно и да им търси отговорност“, заяви Нинова. Тя коментира, че  Бойко Борисов е спасил от отговорност Пламен Георгиев като му е остави вратичка за измъкване, казвайки или да си подаде оставката, или да излезе в дълъг отпуск. „Разбира се, Пламен Георгиев веднага се възползва от тази вратичка и излезе в отпуск, до приключване на проверката. От опит знаем, че тези проверки продължават месеци и години. Това е начин да се замете случаят, да са забрави от обществото и Пламен Георгиев да се върне на бял кон някой ден“, коментира тя и заяви, че БСП се обявяват против това. Президентът Румен Радев  обяви, че е снел доверието си от председателя на КПКОНПИ Пламен Георгиев. По думите му, ако искаме да имаме правова, демократична и просперираща държава, трябва да водим борба с корупцията по високите етажи на властта. Румен Радев отбеляза, че е важно органите, които следят за наличие на корупция да бъдат пример за чистота. „Имаме сериозен проблем на доверието в държавността и с оставките партиите казват, че проблемът е приключен. Той може да е приключен за партиите, но не трябва да бъде приключен за държавата“, допълни президентът.  \r\nМеждувременно темата бе коментирана и от другите двама, които прокуратурата ще проверява. Готовност да сътрудничи на проверяващите изрази и  зам.-главният прокурор и началник на Националната следствена служба Борис Сарафов . В отговор на запитване от Агенция „Фокус“ той обясни, че съдействието му ще се изрази в своевременно представяне на цялата изисквана документация. „Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членовете на моето семейство са декларирани по надлежния ред“, посочи той. По-късно стана ясно, че Сарафов излиза в отпуск, докато тече проверката на имотите му. Председателят на Върховния касационен съд Лозан Панов , коментира, че той е „най-минатият“ от всички, защото няма имот на свое име, а искат да подавде оставка и да не работи. „Проверки на НАП към мен и моята съпруга се извършват от много години. И искам да завърша с това – как бих могъл да не работя, да подавам оставка, респективно да излизам в отпуск, след като аз не съм собственик? Излиза, че от цялата тази групичка аз съм „най-минатият“ в случая“, посочи Панов.  \r\nТемата бе обсъждана и в кулоарите на парламента. Номинираният за председателят на правната комисия  в парламента  Данаил Кирилов от ГЕРБ  заяви, че напълно в логиката на нещата е да има проверка за имотите на председателя на Антокорупционната комисия. От  ВМРО  обърнаха внимание, че при преки доказателства за нарушение на закона от страна на Пламен Георгиев, Народното събрание няма да пропусне възможността да го отстрани от Комисията.  \r\nОт  „Воля“  посочиха, че  всички български граждани са равни пред закона и  че поощряват  всеки един, за когото има съмнения, да бъде проверяван.  Лидерът на НФСБ Валери Симеонов  коментира, че е добре премиерът Борисов внимателно да си огледа министрите и намекна за още един член на кабинета с евтин имот в столицата. Оказа се, че думите на Симеонов са насочени към  министъра на туризма Николина Ангелкова . Кацайки на Летище „София“ от туристическо изложение в Севиля, министърът даде изявление за медиите, в което обясни, че апартаментът, за който става въпрос се намира в столичния кв. „Овча купел“ и е купен от родителите.  „Явно сме свидетели на поредните силни чувства на г-н Симеонов към мен“, коментира Ангелкова. Министърът показа нотариалния акт, с който е закупен имотът през 2008 г. на акт 14.  „Апартаментът е закупен 2008 година от моите родители на мое име. Апартаментът е в „Овча купел“. 116 квадрата е. Другото са гараж, мазе, общи части, които се описват в нашата декларация. 75 000 лева е цената, която е платена на груб строеж. Апартаментът е закупен по онова време, на груб строеж - акт 14 и съответно - с всички рискове за купувача за това дали ще бъде въведен в експлоатация с акт 16“, отбеляза тя. Министърът подчерта, че пазарната оценка на имота е 75 000 лв. колкото и тя е платила за него. „Имам и пазарна оценка, която ще предоставя. Юрист съм по образование. За всяка една сделка, която съм извършвала – дали с дарение от моите родители, дали лично, преди нея съм възлагала пазарна оценка на имота от лицензиран оценител. Това е начинът, по който може да има реално данни за това дали оценката е пазарна“, поясни Ангелкова. Тя добави, че все още не е разговаряла с премиера Бойко Борисов във връзка със ситуацията. Всичко, каквото разпореди г-н Борисов, аз ще го направя“, каза още тя. „За мен е важно да си върша работата спрямо закона и това, което сме начертали като приоритети, да го следваме. И е много жалко без доказателства да се правят внушения“, коментира Николина Ангелкова. \r\nНа фона на тези събития премиерът Бойко Борисов разпореди на  ДНСК  да спре строителството на небостъргача „Златен век“ на фирма „Артекс“, чието име нашумя именно покрай скандала с имотите на управляващите. Министър-председателят обяви също, че наследник на подалата заради „Апартаментгейт“ Цецка Цачева ще бъде председателят на правната комисия в парламента Данаил Кирилов.", "date": "2019.04.04", "title": "Започват нови проверки по скандала с имотите на властта (ОБЗОР)"}
{"url": "http://www.focus-news.net/news/2019/04/04/2642981/sofiya-chetirima-sa-zadarzhani-za-huliganstvo-pred-ministerski-savet.html", "text": "Четирима души са задържани за хулигански действия пред Министерски съвет. Това потвърдиха за   Агенция „Фокус“   от  МВР . Задържаните са участници в протест. Заведени са в Пето районно управление.  \r\nТеодора ПАТРОНОВА", "date": "2019.04.04", "title": "София: Четирима са задържани за хулиганство пред Министерски съвет"}
{"url": "http://www.focus-news.net/news/2019/04/04/2642983/mvnr-na-rusiya-proektobyudzhetat-na-darzhavniya-departament-na-sasht-e-otkrit-plan-za-namesa-vav-vatreshnite-raboti-na-darzhavite.html", "text": "Официалният представител на Министерството на външните работи на Руската федерация Мария Захарова заяви, че проектобюджетът на Държавния департамент на САЩ е неприкрит план за намеса във вътрешните работи на много страни, тъй като предвижда осигуряване на дейности и оказване на чуждестранна помощ в размер на 40 млрд. долара само за 2020 година, предава  ТАСС.   \r\nДържавният секретар на САЩ Майк Помпео представи бюджета на Държавния департамент на САЩ пред Конгреса миналата седмица. В него се предвижда повече от половината заложени разходи да бъдат за външни операции – т. н. военна и икономическа помощ за чуждите страната. Думата „помощ“ е за „замазване на очите“, според Захарова. \r\nЗахарова уточни, че на международната сцена САЩ често се прикрива зад „красиви термини като национална сигурност“.  \r\n„Канят се да помагат, най-напред срещу пагубното влияние на Русия, което – според Помпео, е основния приоритет на бюджета. Помагат също и в противопоставянето на Китай: той се нарежда на почетното място след Русия, разбира се, на най-водещите и ужасни предизвикателства и заплахи на нашето време. След това в списъска е мирното възстановяване на демокрацията във Венецуела. \r\nМиролюбивостта, както знаете е отличителна черта на нашите американски партньори, вече хубава традиция“, поясни Захарова, като отбеляза, че „ не по-малко миролюбиво САЩ имат намерение да поддържат курс на максимален натиск спрямо Иран“, от който според американската държава, продължава да произтича опасност. \r\nОсвен това администрацията на САЩ разделя страните на достойни и такива, които не заслужават помощ, като Сирия например.  \r\n„Вашингтон демонстрира абсолютно пренебрежително отношение към международното право, както никой друг, като разклаща стабилността по света и за това отделя колосални суми“, заключава Захарова.", "date": "2019.04.04", "title": "МВнР на Русия: Проектобюджетът на Държавния департамент на САЩ е открит план за намеса във вътрешните работи на държавите"}
{"url": "http://www.focus-news.net/news/2019/04/04/2642975/reuters-pentagonat-potvardi-prodalzhavane-na-obuchenieto-na-turski-piloti-za-upravlenie-na-f-35.html", "text": "От Пентагона увериха, че обучението на турски пилоти за управление на изтребителите F-35 във военновъздушната база в щата Аризона ще продължи, въпреки напрежението между Вашингтон и Анкара заради плановете на последната за доставка на руски зенитно-ракетни системи С-400, предава  Reuters . \r\n„Обучението ще продължи“, увери говорителят на Пентагона Чарли Съмърс, като подчерта, че САЩ не планират да взимат обратно двата F-35, които бяха предадени на Турция по-рано. \r\nОт месеци решението на Турция да закупи руските зенитно-ракетни системи С-400 „Триумф“ внася напрежение в отношенията със съюзника и в НАТО в лицето на САЩ.  След като Вашингтон не успе да откаже Анкара от сделката, нито да я убеди да закупи системите за протоворакетна отбрана „Пейтриът“, заплахите й се претвориха в дейстия. В рамките на по-малко от 24 часа след публикуването на резултатите от местните избори в Турция, САЩ обявиха, че спират доставката на оборудване и ръководства за управление на изтребителите F-35 като първа стъпка за окончателно блокиране на споразумението с Атина за покупката на 100 от машините. По-рано от Пентагона потвърдиха, че САЩ имат сериозни намерения да изключат Турция от програмата за производство на изтребителите F-35, ако Анкара не се откаже от амбицията си да закупи системите за ПРО С-400.  . Тереза Герова", "date": "2019.04.04", "title": "Reuters: Пентагонът потвърди продължаване на обучението на турски пилоти за управление на F-35"}
{"url": "http://www.focus-news.net/news/2019/04/04/2642985/rumyana-glavcheva-ekspert-seizmolog-dopisen-chlen-na-bani-925-zemetreseniya-za-dve-sedmitsi-sa-registrirani-v-denizli-vilaet-zapadna-turtsiya.html", "text": "На 20 март в 9:34 земетресение с магнитуд 5.7 удари близо до селището Аджъпеям във вилает Денизли на Западна Турция. Веднага след труса кметът Шевкан съобщи за повредени къщи в Аджъпеям. Повредените постройки (над 30 от първоначална информация) са предимно изоставени или грохнали сгради. Турският Червен полумесец създаде мобилна кухня и достави 240 палатки в близост до епицентъра за местните жители, които се бояха да се върнат в жилищата си. Училищата в региона също бяха затворени за деня. Сътресения бяха усетени и в съседните вилаети Анталия и Измир. Последваха множество афтершокове, сред които и такива с магнитуд над 4. Те увеличиха повредите от първите сътресения, проявили се с интензивност достигаща VII степен по 12-степенната скала. Безпокойството сред населяващите епицентралния район също нарасна. Още повече, че на единадесетия ден в същия район стана второ умерено-силно земетресение с магнитуд 5.0, съобщава за ИА \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nДнес бе регистриран нов вторичен трус с магнитуд 4.4 и интензивност от V степен в епицентъра. До този момент през изминалите две седмици са регистрирани 925 сеизмични събития в активирания район. Професор Чакър, ръководител на отдел геоложки инженеринг в Техническия университет в Истанбул, информира, че земетресенията във вилает Денизли не се случват на място с голям известен разлом. “Няма да е изненада, обаче, ако в поредицата от вторични трусове се появи и земетресение с магнитуд до 5.4. А самата следтрусова активност може да продължи няколко месеца.", "date": "2019.04.04", "title": "Румяна Главчева, експерт-сеизмолог, дописен член на БАНИ: 925 земетресения за две седмици са регистрирани в Денизли вилает, Западна Турция"}
{"url": "http://www.focus-news.net/news/2019/04/04/2642984/veliko-tarnovo-urotsi-po-rodolyubie-startirat-v-tsentara-za-preventsiya-i-sport-v-selo-balvan.html", "text": "Уроци по родолюбие стартират в Центъра за превенция и спорт във великотърновското село Балван. Това съобщи за  Радио „Фокус“ – Велико Търново  Благовеста Факирова, председател на Дарителско сдружението „Св. Иван Рилски“. Първият урок се проведе днес. През следващите месеци децата от 20-те центъра за работа с деца и младежи в населените места от общината, които посещават Центъра  за превенция и спорт, освен традиционните практически и теоретически занимания по пътна и пожарна безопасност, поведение при бедствия и аварии и оказване на първа помощ,  ще провеждат и урок по родолюбие. Те ще научават подробности, свързани с българската история, литература и традиции, след което ще получават сертификат за преминато обучение, както и книжка по родолюбие, издадена от Община Велико Търново. \r\nИзготвен е график за посещенията на децата от центровете за работа с деца и младежи. Те са общо 20. Първите центрове за работа с деца и младежи бяха разкрити през 2007/2008 година по проект ”Отвори очи, има кой да ти помогне”  на Дарителско сдружение „Св. Ив. Рилски” и с финансовата подкрепа на Международната служба по миграция – в селата Шемшево, Ресен и Балван.От 2008 година дейността им се финансира от Община Велико Търново чрез общинския бюджет. \r\nНадежда КРЪСТЕВА", "date": "2019.04.04", "title": "Велико Търново: Уроци по родолюбие стартират в Центъра за превенция и спорт в село Балван"}
{"url": "http://www.focus-news.net/news/2019/04/04/2642982/targovishte-35-dka-gora-kray-yazovir-yastrebino-beshe-zalesena-kato-chast-ot-proyavite-za-sedmitsata-na-gorata-v-dgs-omurtag.html", "text": "Областният управител на област Търговище Митко Стайков се включи днес с екипа си в залесяването на новата широколистна гора край язовир „Ястребино“. Кампанията по залесяване на участъка е част от проявите за седмицата на гората в ДГС - Омуртаг, съобщиха от  Североизточното държавно предприятие . Областният управител поздрави всички работещи в стопанството, като отбеляза, че много добро впечатление прави това, че залесяването не се извършва само от работниците, а от всички, които работят в териториалното поделение. Той каза още, че тази година е изключително суха и е това допълнително затруднява работата на горските, но със сигурност екипът на стопанството ще се справи в срок. „До момента сме залесили 35 декара от района, като имаме още 55 декара. Почвата е изключително суха и това ни затруднява, но до 20 април ще приключим със задачата си“ категоричен е директорът на ДГС-Омуртаг инж. Красимир Николов. Той благодари на колегите си затова, че участват в кампанията дори и през почивните дни, за да може новата гора след няколко години да радва жителите и гостите на Търговище.", "date": "2019.04.04", "title": "Търговище: 35 дка гора край язовир „Ястребино“ беше залесена като част от проявите за седмицата на гората в ДГС - Омуртаг"}
{"url": "http://www.focus-news.net/news/2019/04/04/2642986/blagoevgrad-tarzhestveno-vrachvane-na-diplomite-na-absolventite-ot-fakulteta-po-pedagogika-na-yuzu-neofit-rilski.html", "text": "На 05 април от 10.00 ч. в Аулата на Югозападния университет „Неофит Рилски“ ще се проведе тържествена церемония по случай връчването на дипломите на випуск 2018 от Факултета по педагогика. Това съобщиха от пресцентъра на  ЮЗУ „Неофит Рилски“ – Благоевград . Дипломи за висше образование ще получат 223 бакалаври и 213 магистри от 18 специалности – „Предучилищна и начална училищна педагогика“, „Начална училищна педагогика и чужд език“, „Предучилищна педагогика и чужд език“, „Социална педагогика“, „Специална педагогика“, „Педагогика и образователен мениджмънт“, „Физическо възпитание и спорт“ и др. По традиция отличникът на випуск 2018 ще получи плакет на Югозападния университет „Неофит Рилски“ за показаните високи резултати в процеса на своето обучение.", "date": "2019.04.04", "title": "Благоевград: Тържествено връчване на дипломите на абсолвентите от Факултета по педагогика на ЮЗУ „Неофит Рилски“"}
{"url": "http://www.focus-news.net/news/2019/04/04/2643005/blagoevgrad-studentka-ot-yuzu-neofit-rilski-e-sred-pobeditelite-v-konkursa-nay-vazhniyat-urok-na-pwc.html", "text": "Първокурсничката в специалност „Начална училищна педагогика с чужд език“ Радостина Гавазка е сред победителите в конкурса „Най-важният урок“, организиран от консултантската компания PwC България. Това съобщиха от пресцентъра на  ЮЗУ „Неофит Рилски“ . На официална церемония, която се състоя в Президентство, президентът Румен Радев награди победителите в конкурса. 11 амбициозни български студенти и докторанти в педагогически специалности, сред които и Радостина бяха отличени с едногодишна стипендия от 6000 лева и стаж по специалността. „Вие сте хората, които ще предадете на вашите ученици спойващия елемент на нашето общество – нашите ценности, култура, народопсихология, без които ние бихме живели в един механичен свят“, обърна се Румен Радев към победителите. Държавният глава отбеляза, че работата на младите учители не е просто професия, а призвание, от което зависи бъдещето на България. В конкурса, който се проведе под патронажа на президента Румен Радев и с подкрепата на Министерството на образованието и науката се включиха повече от 400 студенти и докторанти от над 20 университета у нас. Участниците кандидатстваха с есета на тема „Най-важният урок. Послание към бъдещите ми ученици“, в които споделиха какво е най-ценното, което искат да преподават на своите бъдещи ученици и какво биха искали да ги научат. Кандидатурите бяха оценявани от седемчленно жури, състоящо се от журналисти и образователни експерти.", "date": "2019.04.04", "title": "Благоевград: Студентка от ЮЗУ „Неофит Рилски“ е сред победителите в конкурса „Най-важният урок“ на PwC"}
{"url": "http://www.focus-news.net/news/2019/04/04/2642987/kathimerini-turski-razuznavatelni-samoleti-sa-izgoneni-ot-gratskoto-vazdushno-prostranstvo.html", "text": "Два турски разузнавателни самолета CN-235 прелетяха над североизточната, централната и югоизточната част на Егейско море, съобщиха източници от военните кръгове на Атина, съобщава електронното издание на гръцкия вестник  Kathimerini . \r\nСамолетът е извършил 13 нарушения на националното въздушно пространство на Гърция и две нарушения в Атинския район за полетна информация. \r\nИ двата турски самолета са прихванати и изгонени от гръцките пилоти, в съответствие с международните правила, пояснява изданието. . Тереза Герова", "date": "2019.04.04", "title": "Kathimerini: Турски разузнавателни самолети са изгонени от гръцкото въздушно пространство"}
{"url": "http://www.focus-news.net/news/2019/04/04/2643003/montana-semeystvo-ot-sofiya-napravi-darenie-na-otdelenieto-po-neonatologiya-v-mbal-d-r-stamen-iliev.html", "text": "Семейство от София направи дарение на отделението по неонатология в МБАЛ „Д-р Стамен Илиев“ - Монтана, съобщиха за  Радио „Фокус“ – Видин  от болницата. Бизнесменът Петър Чакманов и съпругата му дариха билирубинометър за изследване на най-малките пациенти. С апарата, с големина колкото мобифон, се изследва неинвазивно билирубина в кръвта. Измерването е изключително щадящо, без убождане и без болка като апаратът защипва леко ушната мида и веднага отчита нивото на този показател. Той е много важен в диагностицирането на следродилна жълтеница и други патологии, дава възможност за многократно проследяване като скъсява значително пътя до поставяне на евентуална диазноза, назначаване на терапия и започване на лечение. Дарителите не са свързани по никакъв начин с Монтана. Те обясниха избора си да направят тази добрина точно тук с това, че имат три малки внучета и че били чули прекрасни отзиви за отделението по неонатология в Монтана  от свои познати лекари.", "date": "2019.04.04", "title": "Монтана: Семейство от София направи дарение на отделението по неонатология в МБАЛ „Д-р Стамен Илиев“"}
{"url": "http://www.focus-news.net/news/2019/04/04/2643004/sliven-plakati-i-pokani-za-nad-100-razlichni-sabitiya-ot-50-te-godini-do-dnes-se-sahranyavat-v-arhiva-na-regionalniya-istoricheski-muzey.html", "text": "Плакати и покани за над 100 различни събития от 50-те години до днес се съхраняват в  архива на Регионален исторически музей (РИМ)-Сливен. Това съобщи пред  Радио „Фокус“ – Сливен  Витан Стоянов, уредник-фондовик в РИМ „Д-р Симеон Табаков“ в Сливен. \r\nВсеки плакатите  от тях е уникален, няма повтарящите се. Те оповестяват различни изложбии други събития, като Нощ на музеите, Ден на музейния работник, конференции и др, организирани от Регионалния исторически музей. Най-старият плакат  е програма за Деня на Ботев – 2 юни от началото на 50-те години. По думите на Стоянов, от събраните плакати може да се изработи каталог, който ще бъде от полза за изследователите и историците, както и да е проследи историята на музея през годините. Плакатите  са участвали в изложба за годишнина на културната институция. \r\nЛюдмила ЙОРГОВА", "date": "2019.04.04", "title": "Сливен: Плакати и покани за над 100 различни събития от 50-те години до днес се  съхраняват в  архива на Регионалния исторически музей"}
{"url": "http://www.focus-news.net/news/2019/04/04/2643011/sport-iztegliha-zhrebiya-za-kupata-na-balgariya.html", "text": "Жребият за полуфиналите за Купата на България беше изтеглен веднага след последния четвъртфинал в турнира. Ботев Пловдив ще срещне ЦСКА-София, а Локомотив Пловдив ще играе срещу Септември. Първите мачове са на 16 и 17 април, а реваншите ще се проведат на 23 и 24 същия месец.", "date": "2019.04.04", "title": "Спорт: Изтеглиха жребия за Купата на България"}
{"url": "http://www.focus-news.net/news/2019/04/04/2643007/sport-botev-plovdiv-se-klasira-na-polufinal-za-kupata-na-balgariya.html", "text": "Ботев Пловдив е последният полуфиналист в турнира за Купата на България след победа над Черно море. Редовното време и продълженията на двубоя завършиха при равенство 1:1. Головете отбелязаха Феребори Доре за Ботев и Мартин Минчев за Черно море. При дузпите гостите от Варна направиха три пропуска, докато домакините не сбъркаха и спечелиха с резултат 3:1.", "date": "2019.04.04", "title": "Спорт: Ботев Пловдив се класира на полуфинал за Купата на България"}
{"url": "http://www.focus-news.net/news/2019/04/04/2643008/kathimerini-dokato-nyakoi-v-sasht-postavyat-pod-vapros-nato-gartsiya-investira-v-aliansa.html", "text": "НАТО празнува 70-годишнината си, но все пак е особен рожден ден, тъй като човекът, който в момента е лицето на това международно семейство - както президентите на Съединените щати са го оформили и повдигнали през десетилетията - изглежда се пита дали все още има причина за съществуването му, пише гръцкият в.  Kathimerini . \r\nДоналд Тръмп многократно е изразявал раздразнението си от поведението на други държави-членки, стигайки дотам, че да оспори самия съюз в мълчаливи или явни действия и думи. Той е първият американски президент, който вярва и казва толкова публично, че НАТО е по-полезен за Европа, отколкото за САЩ. \r\nВъпреки това често непредсказуемият Тръмп не е сам, тъй като американският народ също започва да показва първите признаци на скептицизъм по отношение на съюза. Ръководствата на републиканците и демократите могат да вярват в неговата необходимост, но обществеността изглежда разделена. Разбира се, 77 процента от американците могат да продължат да мислят за НАТО като за добро за Съединените щати - както е посочено в скорошно проучване на Pew - но 34 процента смятат, че е алиансът е по-важен за другите членове и само 15 процента, че е по-важен за Америка. По-малко от половината - 42% - го считат за еднакво важен за всички членове. \r\nАмериканците очевидно не отхвърлят НАТО. Отчасти обаче, в резултат на влиянието на Тръмп, те показват безпрецедентни признаци на загриженост, които с течение на времето могат да прераснат в съмнения. \r\nПреди двадесет години НАТО отпразнува своята 50-годишнина със среща на върха във Вашингтон. Оттогава НАТО разширява и осъществява различни операции, но в нито един момент не се поставя под въпрос толкова силно, колкото днес той се оспорва от някои в САЩ. \r\nЩо се отнася до Гърция, специфичните регионални фактори, с които трябва да се справи са силна мотивация за това да признае ползите от НАТО, докато е и един от малкото членове, които изпълняват задълженията си. Въпреки, че не е участвала дотолкова, доколкото американците и другите биха искали в операции като тази в Афганистан, никой не се съмнява в приноса и ролята на Гърция в един нестабилен регион, който съдържа рискове за Запада. \r\nГърция е на второ място след САЩ по отношение на разходите си за отбрана, като изразходва 2,2% от БВП през 2018 г. в сравнение с 3,4% на САЩ. Малко членове на НАТО похарчиха повече от 2% през миналата година. Превод и редакция : Калоян Пенков", "date": "2019.04.04", "title": "Kathimerini: Докато някои в САЩ поставят под въпрос НАТО, Гърция инвестира в алианса"}
{"url": "http://www.focus-news.net/news/2019/04/04/2643012/kathimerini-hulusi-akar-poseshtava-skopie-den-sled-tsipras.html", "text": "Посещението на турския министър на отбраната Хулуси Акар в Скопие в сряда, само ден след като гръцкият премиер Алексис Ципрас беше там с голям антураж от министри и бизнесмени, се вижда в Гърция като индикация за нарастващата турска тревога за новата роля на Атина в Северна Македония след ратифицирането на Преспанското споразумение, съобщава гръцкият в.  Kathimerini . \r\nОсновната цел на посещението на Акар в Северна Македония е да окаже натиск върху нейното правителство да екстрадира привържениците на Фетхуллах Гюлен - заточеният турски духовник, обвинен от Анкара за организирането на неуспешния преврат през 2016 г. - но също така да обещае, че страната му е готова да помогне в модернизацията на армията на балканската страна. \r\nВъпреки това, желаейки да покаже ролята на Турция в региона, Акар заяви, че Анкара „подкрепя всяка инициатива на Северна Македония по пътя на укрепване на евроатлантическите връзки“. \r\nПо време на посещението си във вторник Ципрас и неговият колега Зоран Заев се съгласиха, че въоръжените сили на Северна Македония ще бъдат обучени от гръцката армия, а гръцките изтребители ще патрулират в небето й като част от споразумение с НАТО. \r\nВоенното измерение на отношенията между Атина и Скопие ще постави Гърция на равна нога с България и Турция в региона, за разочарование на Анкара и София, които отдавна са установили тесни военни връзки със Северна Македония. Превод и редакция : Калоян Пенков", "date": "2019.04.04", "title": "Kathimerini: Хулуси Акар посещава Скопие ден след Ципрас"}
{"url": "http://www.focus-news.net/news/2019/04/04/2643015/sport-sevilya-pobedi-alaves.html", "text": "Севиля победи Алавес с 2:0 като домакин в мач от 30-ия кръг на Примера дивисион. Головете за домакините отбелязаха Роке Меса в 30-та и Пабло Сарабия в 80-та минута. Във временното класиране, отборът на Севиля заема шеста позиция с 46 точки, докато Алавес е седми с 44 точки. Лидер в испанското първенство продължава да е тимът на Барселона със 70 точки, следван от Атлетико Мадрид с 62 точки.", "date": "2019.04.04", "title": "Спорт: Севиля победи Алавес"}
{"url": "http://www.focus-news.net/news/2019/04/04/2643017/ministerstvo-na-otbranata-kursantka-ot-natsionalniya-voenen-universitet-e-postradala-pri-intsident.html", "text": "Курсантка от Националния военен университет е пострадала при инцидент. Това съобщиха от пресцентъра на  Министерството на отбраната . При инцидент около 19.36 ч. е пострадала младши сержант М. М. Н. от Националния военен университет „Васил Левски“ в гр. Велико Търново. При почистване на зачисленото й оръжие  автомат „Калашников” курсантката се прострелва в областта на гърдите. Пострадалото момиче е транспортирано незабавно с линейка в отделение „Спешна помощ” на МОБАЛ „Д-р Ст. Черкезов” в града. Тя се обучава във факултет „Общовойскови” на НВУ „Васил Левски” от  август 2017 г. \r\nПо случая се води следствие от Военноокръжна прокуратура и Военна полиция.", "date": "2019.04.04", "title": "Министерство на отбраната: Курсантка от Националния военен университет е пострадала при инцидент"}
{"url": "http://www.focus-news.net/news/2019/04/04/2643016/afp-velikobritaniya-iska-speshno-zasedanie-na-saveta-za-sigurnost-na-oon-za-libiya.html", "text": "Великобритания поиска спешно заседание на Съвета за сигурност на ООН по въпроса за Либия, след като лидерът на източните сили разпореди на войските си да напреднат към Триполи, заявиха дипломати, съобщава  AFP . \r\nОчаква се Съветът да проведе заседание при закрити врата в петък след заповедта на Халифа Хафтар, ключов играч, противопоставящ се на правителството в столицата. Превод и редакция : Калоян Пенков", "date": "2019.04.04", "title": "AFP: Великобритания иска спешно заседание на Съвета за сигурност на ООН за Либия"}
{"url": "http://www.focus-news.net/news/2019/04/04/2643013/regnum-albantsite-v-sarbiya-iziskvat-prisaedinyavane-na-svoite-rayoni-kam-kosovo.html", "text": "По време на разговора с депутатите от германския Бундестаг, Кристиан Шмид и Петер Бауер, кметът на община Прешево, етническият албанец Шчиприм Арифи, се изказа срещу размяната на територии между Косово и Сърбия, но заяви, че Прешево, Буяновац и Медвежа - сръбски територии с предимно албанско население - трябва да се присъединят към Косово, съобщава информационна агенция  Regnum . \r\nКакто съобщава албанската информационна агенция Telegrafi, Арифи е разказал на депутатите за проблемите, пред които са изправени гражданите на общината, включително недостатъчното преподаване на албански език, слабото икономическо развитие на региона и други. \r\nОт своя страна германските депутати заявиха, че Германия е против териториалния обмен между Косово и Сърбия, тъй като това ще създаде нови проблеми, които ще засегнат целия регион. Превод и редакция : Калоян Пенков", "date": "2019.04.04", "title": "Regnum: Албанците в Сърбия изискват присъединяване на своите райони към Косово"}
{"url": "http://www.focus-news.net/news/2019/04/04/2643014/ria-novosti-pompeo-e-uveren-che-sasht-i-turtsiya-shte-nameryat-reshenie-v-situatsiyata-s-s-400.html", "text": "Държавният секретар на САЩ Майк Помпео изрази увереност, че САЩ и Турция ще намерят „път напред“ по въпроса за закупуването на руските комплекси С-400 от Анкара, съобщава  РИА Новости . \r\n„Продължаваме дискусиите. Надявам се, че турските власти ясно ще разберат позицията на САЩ. Тя не се е променила. Има отлични възможности за САЩ и Турция да работят по-тясно заедно. Вчера имахме дълъг добър разговор с външния министър на Турция. Сигурен съм, че ще намерим път напред“, заяви той пред репортери след срещата на външните министри на НАТО във Вашингтон. \r\nПо-рано Турция заяви, че няма да се откаже от плановете си за закупуване на С-400 и, че първата партида трябва да пристигне в страната тази година. Съединените щати твърдят, че системите С-400 са несъвместими със стандартите на НАТО, заплашват със санкции за евентуалното им придобиване и многократно са заявявали, че могат да забавят или да отменят процеса на продажба на Турция на най-новите самолети F-35. Превод и редакция : Калоян Пенков", "date": "2019.04.04", "title": "РИА Новости: Помпео е уверен, че САЩ и Турция ще намерят решение в ситуацията с С-400"}
{"url": "http://www.focus-news.net/news/2019/04/04/2642980/mvnr-potvardena-e-samolichnostta-na-chetirite-zhertvi-v-katastrofata-s-patnicheskiya-samolet-v-severna-makedoniya.html", "text": "По данни на българското посолство в Република Северна Македония резултатите от извършения днес ДНК анализ от специалистите на Института по съдебна медицина в Скопие са потвърдили самоличността на четирите жертви в катастрофата с пътнически самолет тип „Чесна”. И четиримата са български граждани. Това съобщиха от пресцентъра на  МВнР . \r\nСамолетът се разби на 2 април 2019 г. северозападно от връх Солунска глава на територията на Северна Македония. Предприети са действия за транспортиране на телата на жертвите в Република България.", "date": "2019.04.04", "title": "МВнР: Потвърдена е самоличността на четирите жертви в катастрофата с пътническия самолет в Северна Македония"}
{"url": "http://www.focus-news.net/news/2019/04/04/2642977/afp-sasht-poiskaha-zasedanie-na-saveta-za-sigurnost-na-oon-za-humanitarnata-pomosht-za-venetsuela.html", "text": "САЩ поискаха свикване на заседание на Съвета за сигурност на ООН следващата седмица, за да бъде обсъдена хуманитарната криза във Венецуела, предава  AFP , като се позовава на източници от дипломатическите кръгове. \r\nСрещата, която се очаква да се проведе в сряда, ще бъде свикана на нарастващите предупреждения за влиянието на влошаващата се икономическа и политическа ситуация във Венецуела върху семействата и децата в латиноамериканската страна. Тереза Герова", "date": "2019.04.04", "title": "AFP: САЩ поискаха заседание на Съвета за сигурност на ООН за хуманитарната помощ за Венецуела"}
{"url": "http://www.focus-news.net/news/2019/04/04/2643006/fond-za-strategicheska-kultura-rusiya-sotsialistite-i-demokratite-v-moldova-na-praga-na-koalitsiya.html", "text": "Без да вземе решение за създаване на парламентарна коалиция, изпълнителният комитет на Партията на социалистите на Република Молдова (ПСРМ) обяви заседание на съвета през следващата седмица, което ще трябва да вземе окончателно решение - да бъде или да не бъде съюзът на социалистите и демократите, пише електронното издание на руското списание „ Фонд за стратегическа култура “. \r\n„ПСРМ, като политическа сила, за която гласуваха по-голям брой граждани, потвърждава необходимостта от намиране на решения за формиране на властта в Република Молдова в интерес на страната и нейните граждани“, се казва в съобщение на партията. \r\nВ съобщението се подчертава, че формирането на коалиция „няма да бъде постигнато на всяка цена и не може да се отклони от основните задачи и принципи на партията“. ПСРМ заявява, че първо трябва да се определи „какво точно ще се направи за гражданите в социално-икономическата сфера, какви действия ще бъдат предприети в областта на борбата с корупцията, какво трябва да се направи за укрепване на публичните институции и учреждения“ и само след това да се обсъдят структурата и формата на управление. Ако не е възможно да се стигне до решение, което да е подходящо и за двете страни, тогава ще трябва да проведем предсрочни парламентарни избори. \r\nТака двете основни политически сили на молдовския парламент няма да вземат решение до следващата седмица. \r\nМеждувременно от блока ACUM („Сега“), който се раздели на две фракции – „Платформа Достойнство и справедливост“ и „Партията на действието и солидарността“, но продължава да организира съвместни политически изяви, заявиха, че ще продължат да търсят „добросъвестни депутати в парламента“. \r\n„Търсим съвестни хора в парламента. Хора, които могат да бъдат достатъчно мотивирани да гласуват за пакет от анти-олигархични закони - наш приоритет. Поканата към участниците за преговори е част от това търсене“, заяви Игор Мунтеану, член на блока ACUM. \r\nДокато опозиционният блок е ангажиран с търсенето, съюзът между социалистите и демократите става все по-реален, смята Василе Шоймару. \r\n„Изненадан съм, че те правят такива спектакли, когато Република Молдова е на ръба на невиждана досега пропаст“, коментира депутатът поведението на Санду и Нъстасе. \r\nЩо се отнася до възможния съюз между Демократическата партия и ПСРМ, не всички политически анализатори вярват в това. \r\nПолитическият анализатор Игор Волницки е убеден, че „докато Демократическата партия ще може самостоятелно да упражнява властта, тя ще използва всяка възможност, за да остане еднолично на власт“. \r\n„ДПМ няма да има никакви проблеми да си осигури удобно мнозинство. Те вече имат опит в това“, прогнозира Волницки. \r\nДокато на политическата сцена в Молдова има затишие - социалистите и демократите трябва да вземат трудно решение.", "date": "2019.04.04", "title": "„Фонд за стратегическа култура“ (Русия): Социалистите и демократите в Молдова на прага на коалиция"}
{"url": "http://www.focus-news.net/news/2019/04/04/2643018/ria-novosti-gritsenko-zayavi-che-poroshenko-se-opitva-da-pregovarya-s-nego-za-podkrepa.html", "text": "Бившият министър на отбраната на Украйна Анатолий Гриценко, който получи 6,91% от гласовете в първия кръг на президентските избори, заяви, че екипът на сегашния президент Петро Порошенко се опитва да привлече неговата подкрепа, съобщава  РИА Новости . \r\nПо думите му, щабът на Порошенко се е обърнал към него два пъти - на 31 март и на 1 април. „Аз отказах, няма какво да говоря. За последен път говорихме очи в очи през октомври 2014“, каза той. \r\nВторият кръг на президентските избори в Украйна ще се проведе на 21 април, участие в него ще вземат Владимир Зеленский и Петро Порошенко. Превод и редакция : Калоян Пенков", "date": "2019.04.04", "title": "РИА Новости: Гриценко заяви, че Порошенко се опитва да преговаря с него за подкрепа"}
{"url": "http://www.focus-news.net/news/2019/04/04/2643010/afp-tramp-tryabva-da-razdelya-targovskite-i-migratsionnite-vaprosi.html", "text": "Мексиканският министър на икономиката призова президента на САЩ Доналд Тръмп да не смесва въпроса за незаконната имиграция в търговските отношения между двете страни, след като Тръмп заплаши да наложи тарифи на мексиканските автомобили, съобщава  AFP . \r\n„За мексиканското правителство е много важно въпросите за миграцията и търговията да бъдат разделени“, каза на пресконференция министърът на икономиката Грасиела Маркез Колин. \r\nНейните коментари дойдоха, след като Тръмп заплаши да наложи мита върху автомобили, внесени от Мексико, ако южната съседка на Съединените щати не направи повече, за да спре потока от мигранти без документи. Превод и редакция : Калоян Пенков", "date": "2019.04.04", "title": "AFP: „Тръмп трябва да разделя търговските и миграционните въпроси“"}
