{"url": "http://www.focus-news.net/news/2019/03/30/2641025/yeni-safak-turtsiya-turtsiya-shte-razreshi-siriyskata-kriza-na-boynoto-pole-kaza-erdogan.html", "text": "Турция ще разреши кризата в Сирия на бойното поле, каза в събота президентът Реджеп Тайип Ердоган. Това е един ден преди местните избори в страната, пише вестник  Yeni Safak .  \r\n“Първото нещо, което наистина трябва да направим след изборите, е да разрешим окончателно кризата в Сирия на полето, не на масата“, е казал той на изборен митинг в Истанбул. Ердоган е бил категоричен, че онези, които искат да затворят южните граници на страната, като създадат коридор на терора, никога няма да имат шанс да постигнат това. “Ние си научихме урока, от който имахме нужда – онези, които се опитват да ни причинят това, в скоро време ще им го върнем”.  \r\nОт 2011 година Сирия е блокирана от ожесточена гражданска война. Тогава режимът на Асад смачка продемократични протести с неочаквана жестокост. До сега са убити стотици хиляди, а над 10 милиона сирийци са били принудени да сменят местожителството си, по официални данни на ООН.   Ивелина Ватова", "date": "2019.03.30", "title": "Yeni Safak (Турция): Турция ще разреши сирийската криза на бойното поле, каза Ердоган"}
{"url": "http://www.focus-news.net/news/2019/03/30/2641006/varna-do-1-vi-april-prodalzhava-zapisvaneto-za-uchastie-v-tazgodishniya-karnaval.html", "text": "Записването за участие във Варненския карнавал продължава до 1-ви април. Граждани и организации могат да подават документи за участие в петото издание на възродения „Празник на маската, маскарадния и сценичния костюм и народната носия – Варненския карнавал“, който тази година ще се проведе на 13-ти април. Това съобщиха за  Радио „Фокус“ – Варна  от Дирекция „Култура и духовно развитие“ в Община Варна. Събитието ще започне в 12 часа на площад „Антон Новак” на Входа на Морската градина с представяне на маски и костюми от състави и индивидуални изпълнители. От 14 часа гостуващите кукерски и сурвакарски групи ще изпълнят характерни ритуали от празничната маскарадна обредност. В 16 часа ще започне празничен концерт, с участието на Стенли и новата му група, Теди Генев, Блаже Богев от Македония и фолклорен ансамбъл „Варна”. На финала ще бъдат наградени победителите в конкурсната програма и специалните гости. Изложба-базар на майстори-занаятчии от цяла България по традиция ще бъде част от съпътстващата програма в часовете от 10 часа до 20 часа, също на площад „Антон Новак”. В събитието могат да участват деца и възрастни – като индивидуални участници или групи, сборни формации от детски градини, училища, университети, читалища, НПО-та, кукерски и сурвакарски групи и др., от страната и чужбина. В конкурсната програма и в карнавалното шествие са допустими маски, маскарадни костюми, карнавални облекла, униформи, народни носии, кукерски костюми и т.н. \r\nДиана СТОЕВА", "date": "2019.03.30", "title": "Варна: До 1-ви април продължава записването за участие в тазгодишния карнавал"}
{"url": "http://www.focus-news.net/news/2019/03/30/2641008/gabrovo-s-okolo-20-stotinki-e-poskapnal-benzinat-v-grada-prez-posledniya-mesets.html", "text": "С около 20 стотинки е поскъпнал бензинът в Габрово през последния месец, показва репортерска проверка на  Радио „Фокус“-Велико  Търново . Цената на бензин А98 в момента е 2,46 лв./л. През февруари се е продавал за 2,27 лв./л. Бензин А 95 се продава за 2,11 лв./л. Миналия месец литър струваше 2 лв. Покачването в цената е с 11 стотинки. С 10 стотинки е поскъпнал дизелът. В момента този вид гориво се търгува за 2,29 лв./л., докато през  февруари цената му бе 2,19 лв./л. Цената на газта се е увеличила с 5 стотинки и се продава за 0,99 лв./л., докато през февруари струваше 0,94 лв./л. Метанът продължава да държи висока цена от 1,49 лв./л. \r\nЦените на горивата в областта са с до 3 стотинки по-ниски от средните за страната.  Единствено метанът е по-скъп – с 4 стотинки. Справка със статистика за страната на сайт за горива сочи, че за днешния ден област Габрово е на 2-ро място в класация за най-евтини горива в България. В средата на февруари бе на 1-ва позиция. \r\n„Фокус“ припомня, че и Габрово се включи в националните протести срещу високите цени на горивата, ниските доходи и лошото качество на живот през месеците октомври и ноември. \r\nНадежда КРЪСТЕВА", "date": "2019.03.30", "title": "Габрово: С около 20 стотинки е поскъпнал бензинът в града през последния месец"}
{"url": "http://www.focus-news.net/news/2019/03/30/2641007/sliven-do-1-april-e-krayniyat-srok-za-deklarirane-na-firmenite-pechalbi.html", "text": "До 1 април е крайният срок за подаване от фирмите на годишни данъчни декларации за облагане с корпоративни данъци.  Това съобщиха от местната дирекция на  НАП . Тази година крайният срок е 1 април, защото 31 март е  почивен ден. 3 728 сливенски фирми вече са подали данъчните си декларации за облагане с корпоративни данъци за изминалата година. Декларацията се подава само по интернет с квалифициран електронен подпис. С нея задължително се подава и годишен отчет за дейността. Юридическите лица, които през 2018 г. не са осъществявали дейност по смисъла на Закона за счетоводството, не са длъжни да подават годишна данъчна декларация по чл. 92 от ЗКПО и годишен отчет за дейността. Неподаването на декларацията се санкционира, като минималната глоба е 500 лева за юридическото лице и 200 лева за управителя на фирмата. \r\nДо 1 април 2019 г. трябва да се плати и дължимият корпоративен данък, след приспадане на направените авансови вноски. Плащането на задължението към хазната може да стане чрез интернет без такса с електронната услуга на НАП, както и във всяка банка с попълване на вносна бележка за плащане към бюджета. \r\nПовече информация за попълването и подаване на декларацията за облагане с корпоративен данък може да се получи на телефона за информация на НАП 0700 18 700.", "date": "2019.03.30", "title": "Сливен: До 1 април е крайният срок за деклариране на фирмените печалби"}
{"url": "http://www.focus-news.net/news/2019/03/30/2641004/kyustendil-vazpitanitsi-na-shkolata-po-narodno-peene-kam-chitalishte-bratstvo-sa-otlicheni-na-muzikalno-folklorniya-konkurs-orfeevi-talanti.html", "text": "Възпитаници на школата по народно пеене към читалище „Братство” са отличени на музикално-фолклорния конкурс „Орфееви таланти”. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. По думите му това е поредният успех на музикалната школата по народно пеене към читалището. Конкурсът се е провел в град Пловдив. Младите дарования – Василиа Петрова, Сияна Крумова, Алекс Стамболийски и Димана Крумова са отличени с две златни лири, една сребърна лира и една поощрителна награда. Сияна Крумова и Василиа Петрова са се представили  достойно и на  Националния детски музикално-фолклорен конкурс „Орфеево изворче”- Стара Загора. Сияна Крумова е спечелила специалната награда на конкурса и запис в Българско национално радио – София, а талантливата Василиа е спечелила първа награда и специалната награда на Тракийския съюз за изпълнение на тракийски фолклор. Ръководител на школата е Адела Харалампиева. \r\nВенцеслав ИЛЧЕВ", "date": "2019.03.30", "title": "Кюстендил: Възпитаници на школата по народно пеене към читалище „Братство” са отличени на музикално-фолклорния конкурс „Орфееви таланти”"}
{"url": "http://www.focus-news.net/news/2019/03/30/2641009/kardzhali-ambitsiozna-investitsionna-programa-za-okolo-70-mln-leva-shte-realizira-vik-ood-kardzhali-po-operativna-programa-okolna-sreda-2014-2020-g.html", "text": "Амбициозна инвестиционна програма за близо 70 млн лева ще реализира „ВиК“ ООД  Кърджали по оперативна програма „Околна среда 2014-2020 г“. Това съобщиха от Пресцентъра на  Областна администрация - Кърджали . Дружеството е получило карт-бланш да кандидатства за безвъзмездна финансова помощ по ОПОС, след като днес  между областния управител Никола Чанев, като председател на Асоциацията по ВиК – Кърджали, и оператора бе подписано допълнително споразумение към Договора за стопанисване, поддържане и експлоатация на ВиК-системите и съоръженията и предоставяне на ВиК-услуги. То ще позволи в региона да бъдат направени мащабни вложения за подобряване на ВиК-мрежата, като например реконструкция на магистралния водопровод от яз. „Боровица“ до областния център, ремонт на пречиствателната станция за питейни води в с. Енчец и др., коментираха Чанев и управителят на фирмата инж. Славчо Славков. 14 ВиК-дружества в страната имат готови проекти и отговарят на условията за кандидатстване по ОПОС. Срокът е 23 април.", "date": "2019.03.30", "title": "Кърджали: Амбициозна инвестиционна програма за около 70 млн лева ще реализира „ВиК“ ООД  Кърджали по оперативна програма „Околна среда 2014-2020 г“"}
{"url": "http://www.focus-news.net/news/2019/03/30/2641011/sport-rezultati-ot-32-krag-na-angliyskata-vissha-liga.html", "text": "Приключиха седемте мача, които се играха в събота в 32 кръг по програмата на ангилйската Висша лига.  Ето резултатите: \r\nФулъм- Манчестър Сити  0 : 2 \r\nБрайтън-Саутхямптън 0 : 1 \r\nБърнли- Уулвърхямптън 2 :0 \r\nКристал Палас –Хъдърсфилд 2 : 0 \r\nЛестър – Борнемут 2: 0 \r\nМанчестър Юнайтед –Уотфорд 2 :1 \r\nУест Хям-Евертън 0 : 2 \r\nВодач в класирането е Манчестър Сити със 77 точки.", "date": "2019.03.30", "title": "Спорт: Резултати от 32 кръг на английската Висша лига"}
{"url": "http://www.focus-news.net/news/2019/03/30/2641013/pazardzhik-v-regionalniyat-istoricheski-muzey-se-otkriva-izlozhba-posvetena-na-razvitieto-na-targoviyata-v-grada.html", "text": "Изложба „Търговията в Пазарджик от средата на XIX в. до средата на ХХ в.“ ще бъде открита на 2 април от 17.00 часа, в залата за временни изложби на Регионален исторически музей – Пазарджик, съобщиха от  музея . В изложбата са представени документи на османската администрация в Татар Пазарджик от навечерието на Освобождението, снимки на пазарджишки търговци с принос към обществения живот като Георги Консулов, Кара Никола Ангелов, Хаджи Вельо Иванов и други. Във фонда на музея се съхраняват семейни фотографии на търговци и ханджии, както и документация, водена през годините от пазарджишките търговци Никола Коларов, Никола Ножаров, Никола Маринов, Андрей Манев и други. В изложбата са представени снимки и документи – свидетелства за дейността на Бакало-кръчмарското съсловие в Пазарджик. От периода на новата история са подредени вещи на пазарджишки търговци и инвентар от магазините в града – кантари, каса-машина „Национал“ от 20-те години, произведена в Германия, вносни манифактурни стоки, етикети-мостри на продавани захарни изделия и вино. Експонирани са табла със снимки и документи, започващи от годините преди Освобождението, представящи търговията и пазара в града в епохата на Третото българско царство и завършващи с периода около средата на ХХ в. Изложбата включва и картини на художниците Стоян Василев, Димитър Кантарев, Димитър Каменов и Марин Маринов, отразяващи духа на епохата, към която се отнася основната част от експонатите, представени в изложбата. Картините са от Художествения фонд на музея. Изложбата ще бъде отворена за посещение до 16 май 2019 г. с работното време на музея.", "date": "2019.03.30", "title": "Пазарджик: В Регионалният исторически музей  се открива изложба, посветена на развитието на търговията в града"}
{"url": "http://www.focus-news.net/news/2019/03/30/2641014/sliven-vasko-krapkata-shte-pee-na-stsena-varhu-kamion-gaz-na-traditsionniya-parad-na-retro-avtomobili.html", "text": "Стари автомобили и концерт на фронтмена на „Подуене блуз бенд“ на сцена върху камион „ГАЗ“ ще съберат любители на първия за тази година ретропарад в Сливен. Това съобщи пред  Радио „Фокус“ – Сливен  председателят на ретроклуба „Туида класик“ Валентин Дойчинов. „Имам обещание от Васко Кръпката, че ще присъства на събитието в две качества – като участник в ретропарада и като фронтмен на групата „Подуене блус бенд“, заяви Дойчинов. Васко Кръпката ще участва в парада и с микробус „Фолксваген“ и мотоциклет. С концерта по време на събитието от Сливен ще  започне националното турне на бандата, които тази година отбелязват 30 години от създаването си. Вместо на сцена, музикантите ще свирят и пеят върху каросерията на ретрокамион „ГАЗ“. \r\nПо традиция, ретроавтомобилите и мотоциклетите ще бъдат изложени на централния площад „Хаджи Димитър“. Преди това те ще направят обиколка по улиците на града. Ще има състезание по майсторско управление. От тази година организаторите въвеждат и дрескод, като препоръчват всеки от участниците да бъде с костюм, съответстващ на епохата, от която е автомобилът му. Най-атрактивните ще получат автомобилни „Ос-кари“, своеобразен прочит – реплика на прочутите филмови статуетки. \r\nВ ретропарада ще участват гости от цялата страна, от Чехия, Сърбия, Румъния и Гърция. Той се провежда за осма поредна година. Събитието е насрочено за 20 април. \r\nЛюдмила ЙОРГОВА", "date": "2019.03.30", "title": "Сливен: Васко Кръпката ще пее на сцена върху камион „ГАЗ“ на традиционния парад на ретро автомобили"}
{"url": "http://www.focus-news.net/news/2019/03/30/2641010/tass-gruziya-prie-strategiya-za-vanshna-politika-za-perioda-2021-2022-godina.html", "text": "Правителството на Грузия утвърди Стратегия за външна политика за периода 2019-2022 година и План за действие за нейната реализация, предава  ТАСС . За това е съобщил в събота на журналистите в Тбилиси външният министър на страната Давид Залкалиани. \r\n\"Стратегията за външната политика на Грузия за 2019-2022 е важен документ с държавно значение, заедно с разработения и утвърден План за действие за практическото й приложение \", отбелязва министър Залкалиани. Той е обърнал специално внимание на основните направления в документа, които са свързани с \" осигуряване на суверенитета, териториалната цялост на Грузия в рамките на нейните международно признати граници, интеграцията на Грузия в НАТО и ЕС \".  \r\nКавказката държава сътрудничи с НАТО от края на 1990-те години. През ноември 2002 г. на срещата на НАТО в Прага президентът Едуард Шеварнадзе заяви желанието на страната да стане член на Северноатлантическата организация. Тази идея продължи да поддържа и следващият президент Михаил Саакашвили. Правителството, дошло на власт през октомври 2012 г. след победата на коалицията „Грузинска мечта“, продължи този курс. В същото време „най-важна задача“ на грузинската външна политика беше \"поетапната нормализация на отношенията с РФ, но не в ущърб на териториалната цялост на Грузия. Неотдавна сегашният президент Саломе Зурабишвили заяви, че сътрудничеството с НАТО не е насочено срещу Русия  или която и да е друга страна. Както изтъква тя, то трябва да съдейства за запазване и създаване на условия за траен мир и стабилност в целия регион  . Грузия и ЕС \r\nПрез юни 2014 г. в Брюксел Грузия подписа Споразумение за присъединяване към ЕС. Властите в Тбилиси не веднъж са заявявали, че за евроинтеграцията на Грузия ще са нужни минимум 10 години. В последните три години нито от едната, нито от другата страна не е споменат възможен срок за влизане на Грузия в структурите на ЕС.. На 24 август 2018 г. канцлерът на ФРГ Ангела Меркел изтъкна при визитата си в Тбилиси, че \"Германия ще продължи да поддържа интеграцията на Грузия в ЕС\", но специално объран внимание, че \"този процес не може да приключи за пет години \". \r\nНа 5 март 2019 г. Тбилиси представи в Брюксел пред Съвета за асоцииране на Грузия в ЕС пътна карта, разработена от грузинското правителство и предвиждаща все по-активно участие на страната в дейностите на ЕС.   Ивелина Ватова", "date": "2019.03.30", "title": "ТАСС: Грузия прие Стратегия за външна политика за периода 2021-2022 година"}
{"url": "http://www.focus-news.net/news/2019/03/30/2641015/ruse-trima-dushi-sa-postradali-sled-chelen-udar-mezhdu-dve-koli-na-patya-ruse-byala.html", "text": "Трима души са пострадали след челен удар между две коли, станал малко преди 20.00 часа на пътя Русе-Бяла, предаде  Нова телевизия . \r\nЛинейки на Спешна помощ са откарали всички в болница в Русе. На място са пристигнали и екипи на пожарната, за да помагат при изваждането на хората от колите. \r\nВ автомобилите, с русенска и силистренска регистрация, са пътували четирима човека. В едната е имало двама млади мъже, а в другата - семейство. Още не е ясно защо една от колите рязко е навлязла в насрещното платно. Екипи на КАТ тепърва ще изясняват причините за инцидента. \r\nКатастрофата причини голямо задръстването на 17 километра преди Русе и в двете посоки. Движението се пропускаше, но само в една лента. Другата бе затворена заради множеството разпилени части от катастрофиралите коли.", "date": "2019.03.30", "title": "Русе: Трима души са пострадали след челен удар между две коли на пътя Русе-Бяла"}
{"url": "http://www.focus-news.net/news/2019/03/30/2641005/tass-ot-donetskata-narodna-republika-saobshtavat-za-zasileno-ukrainsko-razuznavane-pred-izborite-v-nedelya.html", "text": "В навечерието на президентските избори в Украйна (в неделя – бел. ред.) оперативно-тактическата групировка на украинските силовици „Изток“ (ОТГ „Изток“) е приведена в най-висока степен на бойна готовност. За това съобщава в събота Даниил Безсонов, началник на пресслужбата на  Народната милиция  в Донецката народна република, предава  ТАСС \r\nКомандващият ОТГ \"Изток\" генерал-лейтенант Юрий Содол се е разпоредил \"всички резерви и дежурни средства да се поддържат във висока степен на бойна готовност \" и \"да се засилят всички видове разузнаване \".  \r\nУкраинските военни се опасяват от разгласяване на сведения за провеждане на скрита агитация в подразделенията в полза на сега действащия президент Петро Порошенко, затова им е забранен всеки контакт с медиите. Безсонов е призовал украинците да проявят здрав разум при гласуването в неделя за държавен глава на страната, за да се прекрати кръвопролитието в югоизточната част на Украйна.  \r\nВ настоящите президентски избори  участват рекорден брой кандидати за най-високия пост в държавата – 39 души. По последни социологически данни списъкът им се оглавява от Владимир Зеленски - над 30% от анкетираните, Петро Порошенко и лидерът на партия \"Отечество\" Юлия Тимошенко се борят за второто място.  Ивелина Ватова", "date": "2019.03.30", "title": "ТАСС: От Донецката народна република съобщават за засилено украинско разузнаване пред изборите в неделя"}
{"url": "http://www.focus-news.net/news/2019/03/30/2641016/plovdiv-poslanikat-na-indoneziya-nprsri-astari-rasdzhid-predstavi-politikite-v-oblastta-na-kulturata-i-savremenniya-prochit-na-aziatskite-traditsii-v-obshtinata.html", "text": "Политиките в областта на културата и съвременния прочит на азиатските традиции и изкуства представи Н.Пр.Сри Астари Расджид, Посланик на Индонезия в България, на специална среща в Община Пловдив. Тя бе посрещната от зам.-кмета на община Пловдив Георги Титюков и зам.-директора на фондация „Пловдив 2019“ Виктор Янков. Това съобщиха от  Фондация „Пловдив 2019“ . По време на срещата Нейно Превъзходителство сподели, че често посещава град Пловдив и никога не пропуска в свои интервюта и обществени прояви да сподели възхищението си от темпото на развитие на града и особено на квартал „Капана“. „Тази година предстои в провинция Джакарта да открием голямо международно летище и заедно с община Пловдив можем да засилим обмена на туристи и споделяне на културните ни богатства“, сподели още тя и добави, че Пловдив има много какво да покаже на света. В годината на Пловдив – Европейска столица на културата, посолството на Индонезия подкрепя и едно от събитията, част от официалната програма, заяви посланик Расджид. През септември в рамките на 12-ото издание на One dance week публиката ще се наслади на работата на индонезийския хореограф Рианто и спектакъла му „Медиум“. Той ще покаже съчетания между традиционни индонезийски и съвременни танци.„Европейска столица на културата“ е чудесна платформа за разпространение на традициите на различни държави. Благодарение на това последните три години градът е увеличил туристите си двойно“, сподели Виктор Янков, който представи част от акцентите в програмата за годината, също и предстоящото откриване на изложбата за съвременно изкуство „Чуйте ни – Артистичен интелект“. Заместник-кметът Титюков добави факти за инвестициите в Голямата Базилика и археологическо наследство, както и дългосрочната политика на общината в областта на културата. Той получи традиционна статуетка с мотиви от епоса Рамаяна в знак на бъдещото задълбочено сътрудничество в областта на културата. Утре Н.Пр.Сри Астари Расджид, заедно със съпругата на италианския посланик г-жа Антонела Ренси и актрисата Цветана Манева, ще открие ежегодния фестивал на красотата и прическата, който тази година е посветен на Европейска столица на културата.", "date": "2019.03.30", "title": "Пловдив: Посланикът на Индонезия Н.Пр.Сри Астари Расджид представи политиките в областта на културата и съвременния прочит на азиатските традиции в Общината"}
{"url": "http://www.focus-news.net/news/2019/03/30/2641018/smolyan-provezhda-se-oblastniyat-etap-na-uchenicheski-igri-v-oblastta.html", "text": "Провежда се областният етап на Ученически игри 2018/2019 г., които са част от дейностите от Национален спортен календар на Министерството на образованието и науката, за настоящата учебна година. Надпреварите са по волейбол, тенис на маса, баскетбол, футбол, бадминтон, шах-мат, хандбал и лека атлетика, като те ще се проведат в различните възрастови групи и по предварително подготвен график. Това съобщиха от  Регионалното управление на образованието – Смолян . Спортните мероприятия ще бъдат съответно в Спортна зала „Величко Чолаков“ – Смолян, спортните съоръжения и стадиони в областния град, както и ПГИ “Карл Маркс“ – Смолян. Победителите продължават участието си на зонален етап, който започва след 15 април, в който участват областните победители област Смолян, Пазарджик и Пловдив. \r\nВече има и отбори, които директно са се класирали за следващият етап на надпреварите, тъй като са победители в общинските кръгове и нямат претенденти в областният етап на надпреварите. Това се девойките по волейбол на ЕГ “Иван Вазов“ – Смолян, 8-10 клас, девойките – 11-12 клас отново по волейбол на СУ “Христо Ботев“ – Девин, девойките от 11 -12 клас на СУ “Св.Св.Кирил и Методий“ – Рудозем, които ще играят в надпреварите по баскетбол, както и момчетата от 5- 7 клас на СУ “Христо Ботев“ – с. Чепинци. \r\nОрганизатори на областният етап на Ученическите игри е Регионалното управление на образованието в Смолян и волейболен клуб „Смолян“, който е член на Българската асоциация Спорт за учащи и реализира мероприятията.", "date": "2019.03.30", "title": "Смолян: Провежда се областният етап на Ученически игри в областта"}
{"url": "http://www.focus-news.net/news/2019/03/30/2641017/ruse-vremenno-dvizhenieto-po-pat-i-5-ruse-byala-v-rayona-na-ruse-pri-km-15-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-5 Русе – Бяла в района на Русе при км 15 се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки указанията на \"Пътна полиция\".", "date": "2019.03.30", "title": "Русе: Временно движението по път I-5 Русе – Бяла в района на Русе при км 15 се осъществява в една лента поради пътнотранспортно произшествие"}
{"url": "http://www.focus-news.net/news/2019/03/30/2640783/predstoyashti-sabitiya-v-stranata-za-30-mart-agentsiya-fokus.html", "text": "От 08.00 часа в Зала 1 на НДК ще се проведе безплатен уъркшоп на Национална дигитална коалиция – „Rails Girls Sofia“.  \r\n*** \r\nОт 08.30 часа на ВИП паркинга на Sofia Ring Mall ще бъде открит Мото сезон 2019, организирано от Sofia Riders и софийските мото клубове.  \r\n*** \r\nОт 10.00 до 18.00 часа в градинката срещу Народния театър ще се проведе Фермерски пазар за инициативата „Часът на Земята“. \r\n*** \r\nОт 11.00 часа в Националния военноисторически музей ще се проведе образователна програма на тема „Животните на фронта“. \r\n*** \r\nОт 11.00 часа в сектор „Детска литература“ на Столична библиотека ще се състои премиерата на първите три книги в поредицата „Приказки за Юнаци и злодеи“. \r\n*** \r\nОт 13.00 часа лидерите на 7 политически партии, които влизат в състава на „Коалиция за България“ ще дадат пресконференция в централата на ПП АБВ на ул. „Врабча“ 23.  \r\n*** \r\nОт 13.00 часа пред павилиона на читАлнЯта в Градската градина ще се проведе  \r\n„Разходка из литературна София“. \r\n*** \r\nОт 14.00 часа в пресклуба на БТА ще се проведе пресконференция на „Демократична България“ за обявяване на водача и водещите си кандидати в листата за изборите за Европейски парламент. \r\n*** \r\nОт 18.00 часа година Фондация Тротоара и Фондация И АЗ МОГА/I CAN TOO организират благотворителен концерт за Часа на земята в Клуб Терминал 1. \r\n*** \r\nОт 18.30 часа в кино „Люмиер Лидл“ ще бъде открит международният конкурс Abanico, организиран от агенция „Артвойсес“. Мисията на конкурса е откриване и изява на талантливи изпълнители – деца и младежи. \r\n*** \r\nОт 20.30 часа Столична община ще се включи в глобалната инициатива „Часът на Земята“.  В същия час пред Народния театър „Иван Вазов“ ще се проведе огнено шоу. \r\n*** \r\nОт 20.30 часа Община Асеновград ще се включи в глобалната инициатива „Часът на Земята“.   \r\n*** \r\nОт 9.00 часа в Хотел Банкя Палас ще започне двудневното събитие на тема „Превенция на късните усложнения при диабета“. \r\n*** \r\nОт 11:30 часа в Етнографския музей на ул. \"Славянска\" 69 ще се състои лекция на тема  \"Морската градина в Бургас - декоративни дървета и храсти, събрани от различни краища на света\".  \r\n*** \r\nОт 11.00 часа в Конферентната зала на Областната администрация ще се проведат консултации за определяне на състава на Районната избирателна комисия за изборите за Европейския парламент. \r\n*** \r\nОт 14.00 часа в конферентната зала на хотел \"Монте Кристо\" ще се проведе пресконференция със звездите от третата вечер на V юбилейно издание \"Blagoevgrad Blues&Jazz\".   \r\n*** \r\nОт 20.30 часа Община Благоевград ще се включи в глобалната инициатива „Часът на Земята“.   \r\n*** \r\nОт 19.00 часа в Културен дом на Нефтохимика ще се проведе второто издание на Националния брейк денс турнир. \r\n*** \r\nОт 10.00 часа в Отдел „Изкуство“ на РБ „Пенчо Славейков“ – Варна ще бъде представен филмът „Скъпа Уенди“, част от филмовата програма на събитието „5 и 1|2 скандинавски визии за култура”- 2019. \r\n*** \r\nОт 11.00 часа в Конферентната зала на Висше училище по  мениджмънт – Варна ще бъде открит \"Ден на отворените врати\". \r\n*** \r\nОт 12.00 часа ще се проведе среща по повод 30-годишнината от дипломирането на Първия випуск на специалност „История и география“, във Великотърновския университет „Св. св. Кирил и Методий“, Исторически факултет. \r\n*** \r\nОт 17.00 часа на територията на Видинския панаир ще бъде открит Поход срещу диабета. Кметът на Общината Огнян Ценков ще поднесе приветствие по повод инициативата. \r\n*** \r\nОт 10.00 часа в заседателната зала на Областната администрация ще се проведат консултации за състава на Районната избирателна комисия. \r\n*** \r\nОт 20.30 часа Община Враца ще се включи в глобалната инициатива „Часът на Земята“. \r\n*** \r\nОт 20.30 часа Община Гоце Делчев ще се включи в глобалната инициатива „Часът на Земята“. \r\n*** \r\nОт 10.00 часа граждани и ученици ще участват в залесяване в Горски парк „Дъбовете“.  \r\n*** \r\nОт 12.00 часа в зала 12 на Младежкия център ще се проведе практически семинар за хореографи и ръководители на мажоретни състави.  \r\n*** \r\nОт 20.30 часа Община град Добрич ще се включи в глобалната инициатива „Часът на Земята“. \r\n*** \r\nОт 20.30 до 21.30 часа общината ще се присъедини към поредното издание на глобалната инициатива Часът на Земята.  \r\n*** \r\nОт 20.30 часа Община Каварна ще се включи в глобалната инициатива „Часът на Земята“. \r\n*** \r\nОт 11.00 часа в заседателната зала на Областната администрация ще се проведат консултации за състава на Районната избирателна комисия. \r\n*** \r\nОт 20.30 часа до 21.30 часа за поредна година общината се включва в глобалната инициативата „Часът на Земята“. \r\n*** \r\nОт 10.00 часа ще се проведе традиционното автомобилно състезание за жени с приложен характер. \r\n*** \r\nОт 20.30 часа Община Ловеч ще се включи в глобалната инициатива „Часът на Земята“. \r\n*** \r\nОт 20.30 до 21.30 часа общината ще се включи в инициативата „Часът на Земята“. \r\n*** \r\nОт 20.30 часа Община Петрич ще се включи в глобалната инициатива „Часът на Земята“. За един час ще бъде спряно осветлението на: Централен градски площад, паметник „Загинали за Родината“ и градинката около него, фонтанът пред сградата на Община Петрич, паметникът на Антон Попов и прилежащата градинка, градинката в кв. „Дълбошница“, водната каскада на входен булевард, градинката пред жп гарата. \r\nВ същия час се организира нощна разходка с фенерче по маршрута „Алея на здравето”. \r\n*** \r\nОт 11.00 часа на сцена-фоайе на Драмтично-куклен театър ,,Ивана Рдоев“ ще се игра е  постановката ,,ФЕЯТА РАЗКЗВА...Вълкът и седемте козлета\". \r\n*** \r\nОт  20.30 часа Община Плевен ще се включи в глобалната инициатива „Часът на Земята“.  \r\n*** \r\nОт 10.00 часа Италианският културен институт ще представи театралната постановка „Земя, последно повикване“ в Дом на културата „Борис Христов“. \r\n*** \r\nОт 11.00 часа в Международен панаир Пловдив ще започнат пролетни киноложки изложби. \r\n*** \r\nОт 11.00 часа в Международен панаир ще се проведе специализирано изложение за ловни кучета. \r\n*** \r\nОт 12.00 часа в Дома на писателя ще се проведе съботно писателско матине с Виолета Христова. \r\n*** \r\nОт 13.00 часа в пресклуба на БТА-Пловдив ще се състои пресконференция на Обединена социалдемокрация за предстоящите избори. \r\n*** \r\nОт 12.00 часа в Гранд Хотел „Поморие“ заместник-председателят на ГЕРБ и председател на Националния предизборен щаб Цветан Цветанов ще открие Областния семинар на бургаската структура на партията.  \r\n*** \r\nОт 20.30 часа Община Поморие ще се включи в глобалната инициатива „Часът на Земята“. \r\n*** \r\nОт 10.00 часа в рафтинг центъра на Рафтинг БГ край Симитли ще бъде открит рафтинг сезонът. \r\n*** \r\nОт 20.30 часа Община Сливен ще се включи в глобалната инициатива „Часът на Земята“. \r\n*** \r\nОт 20.30 часа Община Стара Загора ще се включи в глобалната инициатива „Часът на Земята“. \r\n*** \r\nОт 20.30 до 21.30 часа областната администрация ще се включи за поредна година в „Часът на Земята“. \r\n*** \r\nОт 09.00 часа в Профилирана природоматематическа гимназия „Нанчо Попович” ще се 449 ученици от V до VII клас от 16 области на страната ще участват в Пролетните математически състезания. \r\n*** \r\nОт 20.30 часа Община Шумен ще се включи в глобалната инициатива „Часът на Земята“.", "date": "2019.03.30", "title": "Предстоящи събития в страната за 30 март (Агенция „Фокус“)"}
{"url": "http://www.focus-news.net/news/2019/03/30/2640782/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Антиправителствените настроения в Сърбия се „внасят“ в страната отвън и са инструмент за натиск върху президента Александър Вучич в опит да бъде принуден да се откаже от властта и да признае Косово в рамките на съществуващите граници. Правителството в Белград обаче държи ситуацията под контрол – това е заключението на водещи балкански експерти, цитирани от руския вестник  „Российская газета“ . \r\nСпоред политическия анализатор Олег Бондаренко в Сърбия се използват същите техники за активиране на протестния потенциал, каквито и в Украйна през 2013 г. Вашингтон не крие намесата си във вътрешните работи на суверенната държава. Това се доказва от консултациите с водещи опозиционни фигури в Държавния департамент на САЩ, както и от редовните срещи по линия на американското посолство в Белград. \r\nРуската страна се интересува от стабилизиране на ситуацията в региона по геополитически и икономически причини. Преди всичко става въпрос за гарантиране на енергийните потоци през сръбската територия след завършването на газпопровода „Турски поток“, както и за запазването на милиарди долари инвестиции, включително модернизацията на републиканската железопътна мрежа. \r\nСърбия е важен въпрос в международен план, твърди Елена Пономарева, специалист по историята на Балканите. Според нея водещи политически играчи, включително САЩ, Европейския съюз, Германия, НАТО и Русия, проявяват интерес към страната. Освен това Белград все още не е посочил ясно предпочитанията си за ориентация на Изток или на Запад. \r\nВ същото време американците искат да разширят влиянието си в региона. В Косово те имат голяма военна база – „Бондстийл“, в района на която преминават важни газопроводи. Ако те бъдат прекъснати, това може да доведе до сериозни проблеми в енергийните доставки за Европа. В това отношение, особено важна е готовността на Сърбия да транспортира газ от „Турски поток“. Експертът не се съмнява, че неотдавнашните размирици в Белград, включително опитът да се завземе сградата на РТС, са инициирани отвън. „Външните куратори се погрижиха социално-икономическите изисквания да се превърнат в политически с разширяването на ултиматума за оставката на властите до 13 април“, привежда изданието думите на Пономарева. \r\n„Всички опити на опозицията да свалят правителството са единствено нейно желание. Най-вероятно нищо няма да се промени сериозно в страната. Разбира се, провокациите не могат да бъдат изключени. Опозицията не е монолитна сила, обединена от общи интереси. В опозиционното движение няма харизматичен лидер. Външното влияние се увеличава, например, германският телевизионен канал RTL отразяваше размириците в Белград, а сръбската „дъщеря” на CNN се занимава с организационните въпроси“, обобщи Олег Бондаренко за редакцията. \r\n***  Изборите в Украйна достигнаха връхната си точка - двама финалисти ще бъдат определени в неделя, един от които ще бъде следващият президент на страната. Вече може с увереност да бъде разкрито името на този човек, но все пак промяната на властта в Украйна рядко се провежда без борба, а последният път тя коства на страната и част от територията й. Ще бъде ли възможно сега всичко да премине без големи загуби и какви са възможните сценарии? Отговор на тези въпроси търсят в редакцията на руския вестник  „Взгляд“ .  \r\nАко всичко беше просто, тогава на 21 април 2019 г., след втория тур на изборите, новият президент на Украйна щеше да бъде комикът Володомир Зеленски. Не само рейтингите му говорят в полза на това, но и общата умора на украинския избирател от целия политически елит, благодарение на което стана възможен възходът на човек като Зеленски. \r\nНеговият антирейтинг, т.е. броят на онези, които при никакви обстоятелства не биха гласували за него, е 14%, докато Порошенко е категорично неприемлив за половината от избирателите. Все пак, освен баналната победа на Зеленски във втория кръг на президентските избори, има още няколко сценария, които определено си заслужава да бъдат разгледани. \r\nПървият вариант – да не възниква необходимост от провеждането на втори тур. След резултатите от първия кръг да бъде обявена победата на Петър Порошенко. Този сценарий е фантастичен - но закоравелите бойци от украинската политическа арена се готвят за него за всеки случай, като твърдят, че Порошенко няма какво да губи и ще направи всичко в името на победата, дори това да означава фалшифициране на резултатите от гласуването, за да запази живота и активите си. Т.е., ще бъде обявено, че той печели над 50% от гласовете на украинците.  \r\nНереалистичният характер на този сценарий се дължи не само на факта, че Порошенко (и всъщност никой в Украйна) няма такъв административен ресурс, за да направи своите 15% на 50%. По-важното е, че Порошенко, независимо как се отнасяте към него, преди всичко не глупак. Подобна дръзка измама на избори – дори да беше възможна, би довела до такава протестна експлозия, че вероятно ще завърши с импийчмънт или нов „Майдан“. Подобно нещо може да направи само клиничен идиот.  \r\nВторият вариант - Тимошенко и Зеленски излизат един срещу друг на втория кръг, но Порошенко не признава резултатите си, обжалва ги и с помощта на съдиите анулира изборите. Един вид повтореие на сценария от първия „Майдан“ от 2004 г., но под нова форма. Случаят е забавен, всички са недоволни от Порошенко, но докато съдът разглежда делото, той получава възможност за нови комбинации. \r\nНо този сценарий също няма смисъл за Порошенко - защото той  провокира единствено народни вълнения и ще обедини всички останали кандидати и олигарси срещу него. \r\nТова означава, че в крайна сметка Порошенко все пак ще изгуби властта.  \r\nЧрез използването на сила или с машинации той може и да остане в Украйна, при това ще има добри шансове да отиде в затвора. \r\nТретият сценарий за това как Зеленски не влиза в Президентството в Киев: той излиза на втори тур с Тимошенко и го губи от нея. Всички анкети твърдят, че ще се случи обратното и че Зеленски ще спечели с убедителна преднина. Ето защо почти няма шанс, при който той да е стигнал до втория етап на гласуването и да го загуби. Тимошенко, от друга страна, е заемала второ място на президентски избори в Украйна – при това два пъти. \r\nТя все още принадлежи на стария политически елит - и на по-голямата част от украинците им е омръзнало от местните „политици“, които са по-лоши и от горчива ряпа. \r\nЧетвърти вариант. Зеленски и Порошенко излизат на втория тур - и тогава Зеленски е отстранен от изборите. За нарушения - например в телевизионното шоу „Слуга на народа\" в деня за размисъл в навечерието на изборния ден. Мястото на Зеленски е окупирано от Юлия Тимошенко. Във втория кръг тя печели срещу Порошенко и става президент. \r\nНереалистичният характер на този сценарий (наред с други неща) се съдържа в това, че отстраняването на Зеленски ще разбърка ситуацията – все някой от останалите претенденти за поста ще уредят „Майдан“с всички последствия за Порошенко. \r\nПетият сценарий е вариант на четвъртия. Това означава, че след отстраняване на Зеленски, Порошенко печели изборите, а не Тимошенко. Няма смисъл да се води дискусия – шансовете на Порошенко да спечели мандат са незначителни. Той може да победи Тимошенко само чрез измама.  \r\nДа, сега някои социологически проучвания дават на бившия премиер във втория кръг минимално предимство пред сегашния президент – 25% срещу 23% - но не трябва да забравяме, че антирейтинга на Порошенко е 50%, а Тимошенко има само 30%. Тя вероятно ще се насочи и към електората на Зеленски, така че победата на настоящия държавен глава на Украйна е изключена. Ако това все пак се случи, Петро ще трябва да се сблъска със същите последици, както в горните сценарии - въстание, сваляне от власт и бягство. \r\nТака че единствената възможна реалистична, безкръвна и всъщност дори най-добрата възможност за Украйна е победата на Зеленски над Порошенко във втория кръг на изборите. И спокойно прехвърляне на властта от Петро към Володомир.  \r\nЯсно е, че шансовете за загуба на власт, капитал и дори свободата на настоящия президент на Украйна са много големи. Но в обратния случай никой няма да даде и пукната стотинка за бъдещето му. \r\n*** Специалният американски представител за Венецуела Елиът Ейбрамс заяви, че  САЩ са убедили редица търговци на петрол да съкратят, а в някои случаи дори да спрат, бизнеса си с Венецуела. За това пише руският вестник  „Известия“  като се позовала на информация от РИА „Новости“.   \r\n«Проведохме тези разговори с чуждестранни петролни търговци, с чужди правителства … Постигнахме определени успехи. Компаниите ще намалят обема на нефта, който купуват от Венецуела, а в някои случаи направо ще престанат да купуват от този режим», е заявил Ейбрамс на брифинга с журналисти в Държавния департамент.  \r\nПо-рано на 29 март беше съобщено, че руският министър на енергетиката Александър Новак планира да обсъди с венецуелския си колега Мануел Кеведо увеличение на доставките от латиноамериканската република. Срещата между двамата е планирана за следващата седмица в Москва. По думите на Кеведо страната му е спряла износа на нефт за САЩ (над 400 хиляди барела) и в момента търси нови пазари.   \r\nДен по-рано, на 28 март, властите в САЩ предупредиха чуждестранните компании, че ще налагат санкции за нефтени сделки с Венецуела. Отбелязано беше, че компаниите, които се занимават с търговия на нефт и нефтопреработка, са длъжни да прекратят преките, непреките и бартерните сделки с Каракас. В противен случай  ще ги смятат за нарушители на американските санкции.  \r\nСлед 23 януари, когато на фона на масовите протести в Боливарската република Хуан Гуайдо се самопровъзгласи за временен държавен глава и получи подкрепата на САЩ, Канада, редица латиноамерикански страни по-голяма част от европейските държави, САЩ започнаха да оказват натиск върху управляващите в Каракас и въведоха санкции срещу републиката. ООН и Русия осъдиха тези ограничения. Влошаването на икономическата обстановка в страната може да доведе до хуманитарна катастрофа и е нарушаване на правата на човека.   \r\nВ отговор венецуелският президент Николас Мадуро скъса дипломатически отношения  с Вашингтон и обвини САЩ, че се опитват да извършат държавен преврат. Той е подкрепян от Русия, Турция, Куба, Китай, Боливия, Никарагуа, Сирия. \r\n*** Министрите на външните работи на Русия и на Турция Сергей Лавров и Мевлют Чавушоглу стигнаха до общо мнение, че решението на САЩ да признаят Голанските възвишения като израелска територия е неприемливо и е демонстрация на пренебрежението на Вашингтон към нормите на международното право, пише  „Независимая газета“ . Близкоизточната тема, в частност въпросът за регулирането на Сирия, са в центъра на пресконференцията на Лавров и Чавушоглу по резултатите от Седмото заседание на руско-турската Съвместна група за стратегическо планиране, което се проведе в петък в Анталия.   \r\nОсвен това двамата министри са обсъдили подготовката за предстоящото на 8 април в Москва заседание на Съвета за сътрудничество на високо равнище под председателството на двамата президенти – Владимир Путин и Реджеп Тайип Ердоган.   \r\nПреди началото на преговорите с присъщото си чувство за хумор руският дипломат номер едно предложи на своя колега да преведе на турски молбата му към фотографите да не „пускат много искри“, а след това се обърна към многобройните журналисти и направо ги попита: „ А вие какво чакате“ Искате ние да скочим и да потанцуваме?“ \r\nВъпреки това, темите, които бяха засегнати по време на брифинга, въобще не предизвикаха усмивка сред представителите на медиите.", "date": "2019.03.30", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/30/2640781/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Би трябвало сърбите да винят Слободан Милошевич, а не НАТО за военната операция на Алианса в бивша Югославия, пише Том Роугън в статия за американското издание  Washington Examiner . \r\n„Разбирам защо хората са ядосани от това, че са бомбардирани, особено като се има предвид стотиците сръбски цивилни, които бяха убити в резултат на операцията. Все пак гневът е неуместен. Той трябва да бъде насочена към хората, които доведоха до действията на НАТО, а не към самата организация“, уверен е авторът на краткия коментар, публикуван от изданието. \r\nРоугън е категоричен: „Основният злодей тук е Слободан Милошевич. Той отказа да изпълни искания за влизане в мирните преговори и да прекрати бруталното потисничество над косовските албанци. Именно Милошевич реши да не се предаде, след като САЩ и НАТО се ангажираха с неговото поражение. Негово беше глупавото решение, което струваше скъпо на хората му“. \r\n„Макар че НАТО можеше да използва сухопътни войски за извършване на по-точни въздушни удари и по-бърз колапс на Милошевич, действията на Алианса бяха морални. Не трябва да забравяме, че те дойдоха в отговор на координирана и капризна сръбско-националистическа кампания за етническо прочистване, убийства, изнасилвания и подчинение на невинни цивилни. Отговорът на Алианса също беше последната мярка след неуспех на дипломацията. И при многократни кланета, като инцидента в Рачак само два месеца преди началото на действията на НАТО, Милошевич доказа, че ще трябва да бъде принуден да пречупи. Така и се случи“, е заключението на Роугън. \r\n***  „Хамас“ подкрепи предложението на Египет за насърчаване на спокойствието на границата между Израел и Газа преди очакваните големи протести, съобщиха двама представители на терористичната групировка, пише в.  Times Of Israel . \r\nНямаше незабавен коментар от страна на израелската страна относно потенциалното споразумение и лидерът на терористичната групировка в Газа потвърди, че продължава работата по „сериозни споразумения“, които ще облекчат хуманитарното състояние в Газа. \r\nОчаква се десетки хиляди палестинци да се съберат в събота за първата годишнина от често насилствените протести по границата. \r\nПредставител на „Хамас“, който взе участие в срещите, заяви, че е подкрепил предложението на египтяните, в което протестиращите ще останат на няколкостотин метра от границата. \r\nАтаките, подкрепяни от „Хамас“ в Западния бряг, също ще спрат, каза представителят. В замяна, „египтяните ни информираха, че (израелците) обещаха да облекчат мерките си“. \r\nПо-специално, израелците няма да стрелят по протестиращите, освен ако не се приближат до граничната ограда и ще позволят на Катар да увеличи размера на помощта, която предоставя в Ивицата Газа. \r\nНеговите коментари бяха потвърдени от втори служител на „Хамас“. Междувременно, Исмаил Хания, лидерът на групировката, излезе с изявление, в което подчертава отстъпките, които организацията му очаква от Израел по споразумението с египетско посредничество. \r\n„Работим с нашите братя в Египет чрез делегацията, която в момента е тук в Газа, за да разрешим хуманитарната криза по начин, който гарантира край на страданието на нашия народ и укрепването на тяхното достойнство“, каза той. \r\n„Ще продължим разговорите ни с египетските братя, които продължават от два дни и включват националните фракции, за да завършим всички предишни диалози и да постигнем желаната цел“, каза той, добавяйки, че ситуацията е „на кръстопът” и следващите часове ще бъдат важни. \r\n„Всички възможности са на масата“, каза Хания. \r\nКоментарите дойдоха, докато израелските военни продължиха подготовката си за евентуално избухване на насилие по време на протестите и след като египетската делегация съобщи на „Хамас“, че всяка грешка може да доведе до война. \r\nИзраелските военни заявиха в четвъртък, че се готвят за протести по границата на Газа, планирани за събота, палестинския Ден на земята, и за евентуално избухване на насилие. Денят на земята също отбелязва година от началото на седмичните насилствени протести по границата между Израел и Газа, известни като „Марш на завръщането“, които понякога ескалират в размяна на огън между Израел и палестинските терористични групировки в крайбрежния анклав. \r\n***  Турски изтребители удариха цели на ПКК в Северен Ирак, заявиха от министерството на отбраната, съобщава в.  Yeni Safak . \r\nПри въздушна операция в районите на Авасин, Зап и Хакурк бяха унищожени скривалища и складове за боеприпаси, използвани от терористите от ПКК, обяви министерството в Twitter. \r\nВ своята повече от 30-годишна терористична кампания срещу Турция, ПКК  е отговорна за смъртта на близо 40 хиляди души, включително много жени и деца.", "date": "2019.03.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/30/2640784/tass-stroitelstvoto-na-srabskiya-uchastak-ot-turski-potok-shte-zapochne-do-dni-tvardi-vuchich.html", "text": "Според сръбския лидер, техниката вече е на обектите, за това е съобщил Александър Вучич в Букурещ на срещата с лидерите от балканските държави, предава  ТАСС , като цитира ТАНЮГ.   \r\n„Ние участваме в този проект, няма никакво съмнение. Започваме работа до няколко дни, техниката вече е по места“. По думите на държавния глава Сърбия развива промишлеността си и в скоро време ще има нужда от повече газ.“А там, където има газ, има и възможност да се развива икономиката“, отбелязва Вучич и добавя, че газопроводът „ще промени енергийната карта на Балканите“. \r\nАгенцията за енергетика на Сърбия още на 5 март одобри изграждането на сръбския участък от „Турски поток“, планира се то да започне в началото на април. Проекта в Сърбия от границата с България до границата с Унгария ще се изпълнява съвместно от \"Газпром\" и \"Сърбиягаз\". \r\nВучич заяви по-рано, че страната му е независима и няма да въвежда санкции срещу РФ, ще строи участък от „Турски поток“ на своята територия. Генералният директор на компания „Сърбиягаз“ Душан Баятович също е отбелязал, че сръбската страна е готова да започне изграждането на участъка. Строителството трябва да бъде завършено на 15 декември. Газ ще започне да се доставя до края на април 2020 година.  За \"Турски поток\" \r\nВъпросът за възможността газопроводът да стигне до Сърбия беше сред ключовите при преговорите между президентите на РФ Владимир Путин и на Сърбия Александър Вучич на 17 януари. Руският лидер отбеляза, че Москва има готовност и може да инвестира около 1,4 млрд. щатски долара за развитие на сръбската инфраструктура.  \r\nПо проект сръбският участък трябва да започне от Зайчар на границата с България и да прекоси границата с Унгария при   близо до Хоргош. Мощността при входа се очаква да е 13,88 млн. куб. м газ в денонощие, а на изхода на участъка - около 10 млн. куб. м. \r\nПроектът \"Турски поток\" предвижда тръбата да мине по дъното на Черно море до европейската част на Турция, а после към границата с Гърция. Първата връзка ще е за доставка на газ за турския пазар, втората – за снабдяване на държавите от Южна и Юго-Източна Европа. Като потенциални пазари „Газпром“ предвижда Гърция, Италия, България, Сърбия и Унгария.  Ивелина Ватова", "date": "2019.03.30", "title": "ТАСС: Строителството на сръбския участък от „Турски поток“ ще започне до дни, твърди Вучич"}
{"url": "http://www.focus-news.net/news/2019/03/30/2641012/balgariya-se-vklyuchi-v-initsiativata-chasat-na-zemyata-obzor.html", "text": "България се включи в инициативата „Часът на Земята“. Тя води началото си от 2007 г. и обединява послания и действия за опазване на природата по целия свят. По традиция тя се отбелязва всяка година в края на март за един час, от 20.30 до 21.30 часа. По време на Часа на Земята милиони хора по света символично изгасят осветлението в домовете си за един час, а знакови сгради притъмняват фасадите си. Така всички заедно отправят призив за по-устойчиво бъдеще, демонстрирайки какво влияние могат да имат малките постъпки върху голямата планета. Тематичното мото на тазгодишното издание е „Свържи се с природата“, а събитието ще стане факт в безпрецедентните 188 държави на планетата. \r\nДесетки български общини отново подкрепиха инициативата, като изгасиха символично осветлението за час. Още от сутринта в градинката на Народния театър „Иван Вазов“ в София врати отвори фермерският пазар „От нашата ферма – с любов за вас!“, който е пример за това как опазената природа подпомага развитието на бизнеса. Заедно с богатото разнообразие от фермерски и занаятчийски храни на малки производители, WWF организира и тематични работилници. В тях посетителите имаха възможността да се научат да изработват декоративни фигурки от восък, да приготвят домашно сладко и сурови крекери, както и да участват в разпознаване на сирена. Така всеки сам имаше възможност да се докосне до даровете на природата и да проследи процеса на превръщането им в питателна храна.  \r\nВ съседство, на паркинга на площад „Батенберг“ бяха разкрити и мобилни пунктове за събиране на текстил, стара техника и опасни отпадъци. Петдесет пешеходни светофара в града сигнализираха във формата на сърце – отправяйки ясно послание за любов към природата, а НДК светеше в зелено. \r\nКакто всяка година, кулминацията на събитията бе пред Народния театър „Иван Вазов“ от 20:30 до 21.30 ч. В момента, в който емблематични за столицата сгради потънаха в мрак, започна акустичен концерт със специалното участие на Sofia Gospel Choir, Бояна Желязкова, Wet Pebbles Band, както и на традиционното огнено шоу. \r\nЗа трета поредна година WWF и Българската асоциация за ски в свободен и екстремен стил (БАССЕС) организираха нощно изкачване на Черни връх. Сборният пункт бе пред х. Алеко в 19.30 ч., откъдето групата пое по маркиран маршрут, специално подбран в зависимост от метеорологичната обстановка.  \r\nВ интервю за Агенция „Фокус“ Калина Бояджиева от организацията WWF коментира, че \"Часът на земята\" води един собствен живот в България. По думите ѝ все повече се включват различни хора в инициативата, които желаят да бъдат партньори, които дори сами организират свои неща. Тя уточни, че действията на всеки един от нас са от значение и могат да имат много сериозен ефект.  \r\nЗам.-кметът на София Йоана Христова посочи, че и през тази година Столична община взема активно участие в отбелязването на световната инициатива „Часът на земята“. Тя припомни, че за миналата година събраните електронни и електрически отпадъци са над 4 700 тона, а опасните близо 5,5 тона. „Само за първите няколко месеца на 2019 г., когато внедрихме системата за текстилни отпадъци, събраните такива са над 30 тона,“ коментира тя. \r\nВ интервю за Радио „Фокус“ кметът на Каварна Нина Ставрева посочи, че за зелената система и чистия въздух в общината се говори от ранна детска възраст, за да се даде добър пример. Според нея хората имат нужда от активни информационни кампании, за да осъзнаят, че от личният им избор и поведение зависи в каква среда ще живеем. По думите ѝ, за да се мотивират хората да изхвърлят отпадъците си отделно е добре да се изгради система не само за разделно събиране, а и за отделното им извозване от специализираните фирми.", "date": "2019.03.30", "title": "България се включи в инициативата „Часът на Земята“ (ОБЗОР)"}
{"url": "http://www.focus-news.net/news/2019/03/30/2640785/na-izprovodyak-ot-parlamenta-tsvetan-tsvetanov-se-sreshtna-s-partiynite-lideri-obzor.html", "text": "Парламентът прие оставката на Цветан Цветанов като народен представител. „За“ гласуваха 121 народни представители, 7 бяха „против“, а трима се въздържаха. Цветан Цветанов напуска парламента, но остава зам.-председател на ГЕРБ и начело на предизборния щаб на партията. Новината обяви самият той след разговор с премиера Бойко Борисов в сряда, непосредствено след като се завърна от работно посещение в САЩ. Причина за оставката на Цветанов стана развилия се в последните дни скандал около апартаментите на управляващи политически фигури.  \r\nЦветан Цветанов бе избран от листата на ПП ГЕРБ в 4-ти Многомандатен избирателен район - Велико Търново на парламентарните избори през 2017 г. В 44-ото Народно събрание той заемаше поста председател на ПГ на ГЕРБ и на Вътрешна комисия. След овакантяването на двата поста председател на ПГ на ГЕРБ официално стана д-р Даниела Дариткова, а днес стана ясно, че депутатът Пламен Нунев ще оглави Комисията по вътрешна сигурност и обществен ред.  \r\nНа изпроводяк Цветанов проведе срещи с парламентарните групи. Първо се срещна с лидера на „Воля“ Веселин Марешки, а после последваха срещи с лидера на НФСБ Валери Симеонов и на „Атака“ Волен Сидеров. Последна бе срещата с председателя на ДПС Мустафа Карадайъ. Макар Цветанов да бе предвидил среща и с лидера на БСП Корнелия Нинова не успя да я проведе заради отсъствието на опозицията от парламента вече повече от месец.  \r\nПред журналисти заместник-председателят на ПП ГЕРБ Цветан Цветанов обобщи срещите си. „Все пак сме работили, както в председателските съвети, провеждани всяка сряда, така и по важни законопроекти, по които сме намирали под една или друга форма политически консенсус, за да правим устойчиво законодателство“, коментира Цветанов. Той благодари на колегите си, въпреки че са имали много спорове. „В политиката го има и това. Убеден съм, че преди всичко трябва да запазим човешкия си образ. Когато се виждаме на улицата, не да си хвърляме нападки, а да можем да си говорим за живота и житейските неща\", допълни Цветан Цветанов. Валери Симеонов заяви, че с Цветанов са си обсъждали лични неща. Подобно бе твърдението и на Волен Сидеров след срещата му със заместник-председателя на ГЕРБ. Председателят на ДПС Мустафа Карадайъ посочи, че Цветан Цветанов си остава заместник-председател и че ДПС винаги сa търсили диалог с политическите сили.  \r\nДеница КИТАНОВА", "date": "2019.03.30", "title": "На изпроводяк от парламента Цветан Цветанов се срещна с партийните лидери (ОБЗОР)"}
{"url": "http://www.focus-news.net/news/2019/03/30/2640789/dve-kompanii-prodalzhavat-v-nadprevarata-za-razshirenieto-na-turski-potok-prez-balgariya-obzor.html", "text": "„Булгартрансгаз“ ЕАД отвори ценовите предложения на участниците в открита процедура по Закона за обществените поръчки -„Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“.  \r\nОбществената поръчка беше открита в края на миналата година. Прогнозната ѝ стойност е 2.286 млрд. лева без ДДС. Поръчката беше обявена във връзка с наличието на възможност за разширение на газопреносната мрежа на „Булгартрансгаз“, с цел повишаване сигурността на доставките на природен газ за България, за съседните страни и региони, така също и за утвърждаване на ролята на страната като газоразпределителна страна в региона на ЕС.  \r\nПри откриването на офертите стана ясно, че три компании са заявили ценови предложения по процедурата, но един от участниците не беше допуснат да продължи участието си. Това е унгарското обединение от компании от Industries Fovallalkozo Zrt и Industries-KVV Kivitelezo.  \r\nПървата компания, която е подала необходимите документи за участие е „ДЗЗД Консорциум - Газово развитие и разширение в България ГРРБ”. Нейната ценова оферта при максимално допустим срок за изпълнение от 250 дни е в размер 2 414 712 667, 85 евро. При максимално допустим срок 615 дни предложената от нея стойност е 1 600 867 584, 88 евро. Втората оферта е на арабско-италианският консорциум „Аркад“. Фирмата предлага при максимално допустим срок от 250 дни цена в размер на 1 288 739 305, 11 евро. Предлагана обща цена при 615 календарни дни е в размер 1 102 203 220, 11 евро. \r\nПред журналисти изпълнителният директор на „Булгартрансгаз“ Владимир Малинов увери, че в края на месеца обществената поръчка ще бъде финализирана, като окончателно ще се избере класирането на фирмите-участници. Той отбеляза, че един от участниците в процедурата предлага цена, която е в рамките на прогнозната стойност. „И при двата варианта за срокове, които сме заложили в обществената поръчка, се предвижда природен газ да бъде подаден от България към Сърбия към края на тази година, именно от 1 януари 2020 г.“, заяви той. „При единия вариант за изпълнение на проекта в рамките на 615 дни, сме поставили условие за 250 дни да бъде изградена инфраструктура от около 308 км- от съществуващата наша компресорна станция на Полски Сеновец до българо-сръбската граница. В този първи етап ще използваме съществуваща инфраструктура“, обясни Владимир Малинов. Той уточни, че компаниите, които са заявили участие в обществената поръчка нямат подизпълнители. „Сумата от 250 млн. лв. които газовият оператор трябва да изплати авансово на спечелилата поръчката компания ще бъдат осигурени“, допълни той.  \r\nДаяна ДЮЛГЕРОВА", "date": "2019.03.30", "title": "Две компании продължават в надпреварата за разширението на „Турски поток“ през България (ОБЗОР)"}
{"url": "http://www.focus-news.net/news/2019/03/30/2640790/sotsialisti-diskutiraha-predstoyashtite-evropeyski-izbori-obzor.html", "text": "Социалисти участваха в дискусия на тема „Избори за Европейски парламент – България в ЕС след 2019 г.“. Основните сфери на разговор бяха европейските ценности, солидарността и каква представа имаме за бъдещето на Съюза. Според Калоян Паргов, лидер на БСП – София, хората се интересуват много повече от стандарта си на живот, отколкото от харизматичния образ на свободата, демокрацията и свободните пазари. „На изборите за нов Европейски парламент, схващането ни за ЕС като обединено пространство с хармонизирани политики, ще бъде изложено на риск“, изтъкна Паргов. Той смята, че това, което най-осезаемо се променя в Европа е възходът на националистическите партии, които управляват в Унгария, Полша и Италия, и са увеличили своята популярност в почти всяка държава европейска държава. „Важно е да си дадем ясно сметка какъв е залогът на тези европейски избори и на 26 май да привлечем колкото се може повече избиратели към урните“, посочи той. Лидерът на ПЕС Сергей Станишев заяви, че социалистическото семейство иска да върне доверието в Eвропа, но това според него би станало само с дълбока промяна към истинските политики. Той припомни за приетия манифест на европейските социалисти преди седмици в Мадрид. „Това е най-радикалният манифест, който ние сме предлагали. Манифест за социална промяна. Нов социален договор за Европа. Социалното може да бъде отстоявано не само ако има социална политика на национално леви партии, но може да бъде реализирано, ако бъде вдигнато на европейско ниво“, поясни той. По думите му водещото в политиката, която предлагат социалистите, е битка срещу неравенствата, грижа за всеки, много ясна политика за младото поколение. Евродепутатът от групата на социалистите Георги Пирински коментира, че победата на социалното начало на европейските избори открива път и на дълбока промяна на състоянието на България. Пирински увери, че европейските избори са много важни и е необходимо избирателите да гласуват на тях. По думите му ЕНП не предлага нови политики за ЕС. „Очевидно е, че българският гражданин изпитва дълбоко отчуждение в държавата си и недоверие в това нещо да се промени и тaи надежда, че в лицето на левицата на БСП може да направи тази промяна,“ коментира евродепутатът. Според него за да се случи това, БСП трябва да победи на европейските избори. Проф. Румен Гечев, народен представител от ПГ на БСП, обяви, че външната и вътрешната политика на страната ни трябва да бъде хармонизирана. „България няма политика за българската секторна икономика, какви отрасли и индустриално продукти плануваме за следващите години. Всъщност ние живеем и работим от ден на ден без никаква стратегия за разлика от другите страни, най-вече от Полша, Чехия и Унгария“, посочи той. „България заяви политическо желание за влизане в чакалнята на еврозоната и в банковия съюз, в което няма нищо лошо. Лошото е, че България няма разчети, няма дискусия по темата“, изтъкна депутатът от БСП. Евродепутатът от ПЕС/БСП Момчил Неков също взе участие в дискусията. Той отбеляза, че откакто България е член на съюза сме платили 1 млрд. членски внос, а сме получили 3 млрд., но тези средства по думите му „се замитат под килима“. „При липса на политики влизането на парите в страната е предпоставка за корупция. Тези апартаменти, които са купени в България, никой не се пита откъде са тези пари, ами те са от европейски програми“, посочи той. Евродепутатът обърна внимание на двойния стандарт на храните и продуктите за различните страни в ЕС. „Преди 12 години отново е имало двоен стандарт, но тогава не сме имали инструменти да се борим за това, а сега имаме“, допълни Неков.  \r\nДаяна ДЮЛГЕРОВА", "date": "2019.03.30", "title": "Социалисти дискутираха предстоящите европейски избори (ОБЗОР)"}
{"url": "http://www.focus-news.net/news/2019/03/30/2640788/ana-mpa-gartsiya-satrudnichestvoto-na-v4-shte-prevarne-balkanite-v-energien-hab.html", "text": "Балканските лидери, участници в четиристранната среща на Гърция, Румъния България и Сърбия, съсредоточиха вниманието си върху теми от икономическото сътрудничество между тях, заяви в петък на съвместната пресконференция в двореца „Снагов“, Румъния, Алексис Ципрас, предава гръцката телеграфна агенция  ANA-MPA .   Гръцкият премиер: за пояса от взаимовръзки между балканските държави \r\nТози пояс ще включва северна Гърция от юг; връзката Гърция, България и Румъния на изток, Румъния и Сърбия на север, и връзката Гърция и Сърбия на запад през Република Северна Македония. Той говори за инфраструктурата, решетката от газопроводи, търговията и движението на гражданите. „Ще се развият телекомуникациите и високоскоростни пътища, които ще доведат до засилване на туризма. Като обединяваща идея за всичко това е създаването на обвързани енергийни мрежи“, е заявил Ципрас на пресконференцията.   \r\nБалканите се оформят като енергиен хъб, който „преначертава енергийната карта“. Той обръща внимание на важните интерконективни проекти между Средиземно, Черно и Егейско море.   \r\nПремиерът на Гърция е говорил и за газопровода IGB, свързващ Трансадриатическата тръба, която вече пренася азърбайджански газ през Северна Гърция към останалите части на Европа. Той открива нови възможности за реинсталиране на платформата за втечнен газ (LNG) в Александруполис и съществуващата инфраструктура в Ревитуса, Сароническият залив край Атина.  \r\nЦипрас е подчертал „историческото споразумение“, постигнато между Гърция, Кипър и Израел за източносредиземноморския газопровод, \"с което се променя енергийната карта на Средиземноморска и Източна Европа, тъй като очертава нови възможности за диверсификация на енергийните източници.\"  \r\nПо него ще се пренася природен газ от Израел и Кипър до Гърция през Крит към Централна Гърция, а от там до Италия, „но има възможност да се развие структурата и към Балканите“, е мнението на гръцкия лидер.   \r\nТой е заявил още,че в контекста на Източното Средиземноморие, „ние ще имаме мрежа, енергийна решетка, която ще превърне всички страни, включително и Балканите, в особено важен регионален енергиен хъб,\" с проекти, които ще са като енергийни стълбове- Ревитоса и Александруполис, а също IGB, по-специално вертикалната тръба от Гърция до България, както и IBS интерконекторния газопровод между България и Сърбия.    \r\n\"Ние сме балканската група B4, четирите балкански държави, които мечтаят да се придвижат към още по-тясно сътрудничество в полза на съвместното развитие, мира и просперитета на нашите народи\". \r\n„Румънското председателство на Съвета на ЕС от януари до юни 2019-та е от съдбоносно значение“, изтъква Ципрас, „защото Европа се изправя пред значими предизвикателства“.   \r\nПремиерът на южната ни съседка е обявил на пресконференцията, че домакин на следващата четиристранна среща в скоро време ще е Гърция. Сръбският президент Александър Вучич: за членството в ЕС \r\nПрезидентът на Република Сърбия Александър Вучич се обърна към Гърция, Румъния и България да подкрепят усилията на страната му да стане член на ЕС. Вучич подчерта, че разговорите са били фокусирани върху енергийните теми, обсъждан е най-добрият възможен начин да се свържат мрежите за природен газ, както и други енергийни източници. Обсъждани са инфраструктурни проекти, в частност магистрали, които да свързват Сърбия с Румъния, България, Северна Македония и Гърция. Българският премиер Бойко Борисов: за природния газ \r\nНа пресконференцията на четиримата балкански лидери извън Букурещ, българският премиер Бойко Борисов изрази в петък увереност, че до юни Гърция и България ще подпишат съвместно споразумение за газопровода. \r\nБорисов е похвалил Сърбия за напредъка й в реформите и е заявил, че е напълно готов да подпише документ в подкрепа на нейното присъединяване към ЕС. Той е изтъкнал, че за ЕС е особено важно Сърбия да стане част от него. \r\nБорисов е похвалил и Румъния за нейния успех в ротационното председателство на Съвета на ЕС през първата половина на 2019, във време, трудно за ЕС и преди изборите през май за Европейски парламент.   Румънският премиер Виорика Данчила: за ползата от интерконективността \r\nРумънският премиер е домакин на 7-та четиристранна среща между Гърция, Румъния, България и Сърбия. Виорика Данчила подчерта в петък значимостта на интерконективността в енергийния сектор. Тя добави подкрепата си към сходни изявления със сходен характер, направени по време на съвместната пресконференция.   \r\nОбщата декларация от Букурещ, подписана от четиримата лидери в края на срещата B4, е израз на ангажимента, който четирите държави поемат да работят заедно, за да създадат регион на просперитет, свързан с европейските ценности, заяви Данчила.   \r\nРумънският премиер е говорила за приоритетите на Румъния по време на нейното председателство на Съвета на ЕС и е подкрепила бъдещото членство на Сърбия в Съюза, както и пътя на останалите балкански страни към Съюза.  Ивелина Ватова", "date": "2019.03.30", "title": "ANA-MPA (Гърция): Сътрудничеството на В4 ще превърне Балканите в енергиен хъб"}
{"url": "http://www.focus-news.net/news/2019/03/30/2640791/tass-sasht-gotvyat-sanktsii-sreshtu-rf-po-povod-intsidenta-v-solsbari.html", "text": "САЩ подготвиха проект със санкции по отношение на Русия във връзка с инцидента в Солсбъри. За това съобщава в петък  ТАСС , като цитира агенция Bloomberg.  \r\nСпоред източници на агенцията, целият пакет е вече съгласуван в Държавния департамент и в Министерството на правосъдието на САЩ. В момента той е в Белия дом, където очаква да бъде одобрен.   \r\nНовите санкции включват рестриктивни мерки в банковия сектор. Не е ясно, пита ТАСС, защо американските власти до този момент официално не са обявили степента на готовност на новия пакет от санкции. Няма информация и за това колко дълго ще се разглеждат мерките в Белия дом. \r\nВ края на август 2018 САЩ наложиха ограничения на Русия заради случая Скрипал в рамките на американския Закон за контрол над химическите и биологичните оръжия и забраната на неговото прилагане от 1991 г. Вашингтон въведе забрана за доставки от Русия на продукция с двойно предназначение, но направиха редица изключения. Този закон предвижда заплахата от използване на втора вълна от санкции.  Ивелина Ватова", "date": "2019.03.30", "title": "ТАСС: САЩ готвят санкции срещу РФ по повод инцидента в Солсбъри"}
{"url": "http://www.focus-news.net/news/2019/03/30/2640786/afp-v-targovskite-pregovori-sasht-kitay-se-otkriva-vazmozhnost-za-golyam-napredak.html", "text": "Американските участници  в търговските преговори с Пекин постигат „голям напредък“ заявява висш съветник на президента Доналд Тръмп в петък след поредния кръг на разговори за уреждане на митническата битка между двете водещи икономики, предава  AFP .   \r\n\"Продължаваме да напредваме успешно, включително и с последните преговори“, е казал за  американската телевизионна мрежа CNBC Лари Кудлоу, икономически съветник на Белия дом, след като финансовият министър Стивън Мнучин и търговският представител на САЩ Робърт Лайтицър са отпътували от Пекин. „Последното тяхно съобщение е, че са напреднали много“, е казал Кудлоу.  \r\nДвете икономически суперсили работят над въпроса как да постигнат сделка, която да е изгодна и да двете страни, и да удовлетвори дългогодишните оплаквания на Тръмп за нечестно отношение от  Китай спрямо американските компании. Преговарящите трябва да намалят митата, тъй като те са дена от бариерите пред самите бизнеси.  Ивелина Ватова", "date": "2019.03.30", "title": "AFP: В търговските преговори САЩ-Китай се открива възможност за \"голям напредък\""}
{"url": "http://www.focus-news.net/news/2019/03/30/2640796/premierite-na-balgariya-i-rumaniya-obsadiha-izgrazhdaneto-na-nov-most-nad-dunav-obzor.html", "text": "Румъния беше домакин на Четиристранна среща на високо равнище между България, Гърция, Румъния и Сърбия. Премиерите Бойко Борисов, Алексис Ципрас, Виорика Дънчила и президентът Александър Вучич обсъдиха напредъка по общите проекти в региона в сферите на транспорта, инфраструктурата и енергетиката. Преди Четиристранната среща в Букурещ се проведе и Петото заседание на Съвета за сътрудничество на високо равнище между България и Румъния. След заседанието бяха подписани редица двустранни документи.  \r\nПремиерът Борисов проведе среща на 4 очи с домакина румънския премиер Виорика Дънчила в двореца „Виктория“ в Букурещ. „Потвърдихме решението да придадем необходимия политически тласък на сътрудничеството ни с България“, каза Дънчила след срещата с Борисов. Тя обърна внимание, че срещата се провежда, когато се отбелязват 140-години от установяването на дипломатическите отношения между двете страни. Румънският премиер определи страната ни като ключов партньор. „Ще можем да разчитаме на подкрепата на България за поощряване на регионалното сътрудничество на Черно море“, изтъкна министър-председателят на Румъния. Тя съобщи, че България и Румъния ще работят за построяване на нов мост над Дунав. „България, Румъния и Гърция трябва да се подготвят със своите газови магистрали и тук имаме пълно разбиране с румънския премиер Виорика Дънчила“, коментира премиерът Борисов. „Насърчаването на малките и средни предприятия е изключително важно за бизнеса от двете страни на река Дунав, а и не само“, обърна внимание той. Според него срещата между Румъния, България, Сърбия и Гърция е добър знак за целите Балкани. „Надявам се впоследствие и Северна Македония, Албания, Косово да ги включваме към нашите проекти, защото те не са само между нас“, заяви Бойко Борисов. Той обяви, че при следващи срещи между четирите страни трябва да се поработи в сферата на цифровата икономика и на свързаността. Премиерът съобщи, че е разговарял с румънския си колега за трети мост над Дунав, с Ципрас за първа копка на интерконектора Гърция- България през юни. С Вучич са водени разговори за първата копка на интерконектора със Сърбия.", "date": "2019.03.30", "title": "Премиерите на България и Румъния обсъдиха изграждането на нов мост над Дунав (ОБЗОР)"}
{"url": "http://www.focus-news.net/news/2019/03/30/2640793/diplomatichesko-naprezhenie-zaradi-zakona-za-veroizpovedaniyata-premierat-borisov-nastoya-za-izvinenie-ot-turtsiya-obzor.html", "text": "Приетият в четвъртък Закон за вероизповеданията предизвика дипломатическо напрежение между България и Турция. Законодателните промени разрешиха да се отсрочат дълговете на вероизповеданията, натрупани към 31 декември 2018 г. за 10-годишен период. По данни на финансовото министерство регистрираните вероизповеданията у нас имат натрупани задължения към държавата в размер на над 8,2 млн. лева, като над 8 милиона от тази сума формират дълговете на Главното мюфтийство. Парламентът реши още вероизповеданията в България да могат да се финансират и от чужди държави или чужденци - нещо, което първоначалният вариант на законопроекта забраняваше. Именно това изменение предизвика широк отзвук у нас и в южната ни съседка. Същият ден турският външен министър Мевлют Чавушоглу заяви на митинг пред изселници от България, че промените в българския закон са били насочени срещу мюсюлманската общност, срещу всички видове основни права и свободи. По думите му затова Турция е била принудена да се намеси, след което България променила закона. По-късно през деня вицепремиерът и министър на външните работи Екатерина Захариева проведе телефонен разговор с Чавушоглу относно притесненията му от поправките в българския Закон за вероизповеданията. По време на разговора вицепремиерът Захариева е информирала своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив – гарантират равнопоставено третиране на всички регистрирани вероизповедания. От МВнР отбелязаха, че България не може да приеме намеса от чужда държава в законодателния си процес и такава не е била допускана.  \r\nПромените в Закона за вероизповеданията бяха и сред основните политически теми в петък. ПГ на „Обединени патриоти“ внесе в деловодството на парламента искане за изслушване на външния министър за това имало ли е намеса от турската страна. „Очевидно това е намеса. Не може външният министър на друга държава да се изказва по този начин. Мигрантите са едно, тук достойнството на България трябва да се пази“, коментира лидерът на „Атака“ Волен Сидеров. Според него българската страна трябва да заеме позиция за ненамеса във вътрешните ѝ дела. „Има си регламент в дипломацията, ноти, разговор с посланици и т.н. Външно трябва да знаят какво да направят, но трябва да реагират по някакъв начин и да поискат най-малкото обяснение от посланика, да се види какво е изказването на външния им министър“, допълни Сидеров. Според него посланикът трябва да бъде извикан и да се поиска евентуално извинение. По думите на Сидеров се е избързало с приемането на Закона за вероизповеданията и било хубаво законът да бъде изтеглен и дообмислен. Лидерът на НФСБ Валери Симеонов заяви, че Турция постоянно прави провокации към България и отбеляза, че случилото се не е нито за първи, нито за последен път. „Това са едни непрекъснати сондажи на турската държава по отношение на жизнеността на инстинкта за самосъхранение на България“, заяви Симеонов. Според него от изслушване на външния министър надали ще се разбере кой знае какво. Той обаче заяви, че приетите текстове в закона са проява на национално предателство, тъй като са позволили на вероизповеданията да получават финансиране от чужбина. На извънредна пресконференция лидерът на БСП Корнелия Нинова поиска главният прокурор да разследва дали има намеса във вътрешните ни работи, а президентът да наложи вето върху Закона за вероизповеданията. От опозицията настояват още премиерът Бойко Борисов да отговори кой е въздействал върху правителството за Закона за вероизповеданията, а „Обединени патриоти“ да напуснат кабинета. \r\nВ отговор зам.-председателят на ГЕРБ Цветан Цветанов, който до вчера бе и председател на групата на партията в парламента, бе категоричен не е оказван натиск за Закона за вероизповеданията. Той коментира, че по никакъв начин не е чувал позиция от страна на Турция по темата и уточни, че този закон е бил дискутиран много. „Имаше работна група. Имаше много по-рестриктивни текстове в самото начало, впоследствие на база разговорите с всички представители на вероизповеданията в България, постигнахме това, което приехме във вчерашния ден“, заяви още Цветанов. Той призова БСП да спрат с популизма и попита как може да поискат вето върху закон, при положение, че нито е дин техен представител не е присъствал по време на обсъждането му в пленарна зала. \r\nЛидерът на ДПС Мустафа Карадайъ заяви, че няма информация за намеса във вътрешните ни работи от страна на Турция. „Дебатът по приемането на Закона беше публичен, всички участваха - и вероизповеданията, и медиите. Всеки, който е бил заинтересован, имаше възможност да участва“, каза още председателят на ДПС.  \r\nПред журналисти вицепремиерът и министър на вътрешните работи Екатерина Захариева заяви, че изказването на турския външен министър е неприемливо и съобщи, че следобед турският посланик у нас е извикан в МВнР. На посланик Хасан Улусой е направен демарш относно думите на министъра на външните работи Мевлют Чавушоглу, изречени на предизборен митинг в град Текирдаг. На посланика е обяснено, че приоритет на българската външна политика е да поддържа диалога и сътрудничеството с нашите съседи, което включва спазването на принципите на взаимно уважение и ненамеса във вътрешните работи. Посланик Улусой твърди, че думите на неговия министър са извадени от контекста и представени погрешно, като в никакъв случай Чавушоглу не е желаел да се намесва във вътрешните работи на страната. Посланикът е уверил българското МВнР, че турската страна не е имала намерение да обижда страната ни или да оказва влияние върху законодателния процес. \r\nОт Букурещ, където участва в четиристранна среща между България, Сърбия, Гърция и Румъния премиерът Бойко Борисов настоя за извинение от Турция. \"На Балканите намесата във вътрешните работи, на която и да е държава, е много лош сигнал и лошо възпитание, винаги поражда изключително големи конфликти\", заяви той. \"За изказването на външния министър Чавушоглу- никак не ми е приятно какво са казали\", коментира премиерът.", "date": "2019.03.30", "title": "Дипломатическо напрежение заради Закона за вероизповеданията, премиерът Борисов настоя за извинение от Турция (ОБЗОР)"}
{"url": "http://www.focus-news.net/news/2019/03/30/2640797/pregled-na-mezhdunarodnite-novini-do-6-chasa-agentsiya-fokus.html", "text": "Компанията, която е сключила договор да превозва специални продукти до Великобритания в случай на Брекзит без сделка, в петък стартира с първия си курс, предава  AFP .   \r\nФренската „Brittany Ferries“ ще извършва 20 допълнителни седмични транспортни курса през Ла Манша, за да превозва стоки със специално предназначение, като лекарства например.  Първият ферибот в петък отплава от пристанището в Портсмът за Хавър.  \r\nДоговорът на компанията е сключен с правителството по три от съществуващите маршрута между Острова и  Франция, е за повече от 100-милиона паунда (130милиона долара, 115 милиона евро). Първоначално в сделката са включени и други две фирми-превозвачи – датската DFDS и една нова британска компания „Seaborne Freight“. \r\nЩом Брекзит се отлага, а както е известно той беше планиран за 29 март, петък, компанията е готова да продава колкото е възможно по-голяма част от площта, купена от правителството но не заето с товари, за да спести по този начин „разходи, които британските данъкоплатци ще трябва да плащат“.   \r\n\"Не можем да говорим за специфичните детайли, но можем да потвърдим, че площта вече е препродадена на свободния пазар за фериботни услуги, за 29 март.“, са съобщили от компанията.   \r\nСпоред сключените още през декември договори компаниите са длъжни да извършват товарни превози по допълнителни маршрути, за да може в случай на Брекзит без сделка да се облекчи пристанището в Дувър, най-натоварения английски порт на Канала (брит. Наименование на Ла Манша – бел. ред.). \r\nНовата британска компания „Seaborne“ влезе във фокуса на медиите, когато стана ясно, че тя сега тръгва, никога не е била ангажирана по тази линия и няма кораби. Правителството веднага анулира договора с нея. \r\n***  На среща във Виена президентът на Азербайджан Илхам Алиев и премиерът на Армения Никол Пашинян се договориха да продължат прекия диалог за Нагорни Карабах, се казва в съвместно изявление на външните министри на двете страни, съобщава  РИА „Новости . \r\n„Министър-председателят и президентът възложиха на министрите да се срещнат със съпредседателите в близко бъдеще. Те също така се съгласиха да продължат своя пряк диалог“, се казва в изявлението, публикувано от пресслужбата на ОССЕ. \r\nКонфликтът в Карабах започна през февруари 1988 г., когато Нагорни Карабах обяви оттеглянето си от Азербайджанската ССР. Властите на Азербайджан загубиха контрол над Нагорни Карабах по време на последващия военен конфликт. \r\n*** Докладът на съветник Робърт Мюлер за руската намеса в президентските избори 2016 ще бъде обявен публично в средата на април. Това е заявил главният прокурор Бил Бар в петък, предава  AFP .   \r\nВ писмо до председателите на правните комисии в Камарата на представителите и Сената в американския Конгрес  Бар е заявил, че в момента редактира някои секретни данни от близо 400-те му страници.    \r\nМиналата седмица главният прокурор на САЩ обяви някои от „принципните заключения“ в документа. Мюлер не е открил сведения, че президентската кампания на Тръмп има връзка с Русия.  \r\nМюлер е оставил на главния прокурор да вземе решение дали Тръмп е възпрепятствал закона. Според обвинител номер едно няма подобни данни. \r\n*** Според сръбския лидер, техниката вече е на обектите, за това е съобщил Александър Вучич в Букурещ на срещата с лидерите от балканските държави, предава  ТАСС , като цитира ТАНЮГ.   \r\n„Ние участваме в този проект, няма никакво съмнение. Започваме работа до няколко дни, техниката вече е по места“. По думите на държавния глава Сърбия развива промишлеността си и в скоро време ще има нужда от повече газ.“А там, където има газ, има и възможност да се развива икономиката“, отбелязва Вучич и добавя, че газопроводът „ще промени енергийната карта на Балканите“. \r\nАгенцията за енергетика на Сърбия още на 5 март одобри изграждането на сръбския участък от „Турски поток“, планира се то да започне в началото на април. Проекта в Сърбия от границата с България до границата с Унгария ще се изпълнява съвместно от \"Газпром\" и \"Сърбиягаз\". \r\nВучич заяви по-рано, че страната му е независима и няма да въвежда санкции срещу РФ, ще строи участък от „Турски поток“ на своята територия. Генералният директор на компания „Сърбиягаз“ Душан Баятович също е отбелязал, че сръбската страна е готова да започне изграждането на участъка. Строителството трябва да бъде завършено на 15 декември. Газ ще започне да се доставя до края на април 2020 година.  За \"Турски поток\" \r\nВъпросът за възможността газопроводът да стигне до Сърбия беше сред ключовите при преговорите между президентите на РФ Владимир Путин и на Сърбия Александър Вучич на 17 януари. Руският лидер отбеляза, че Москва има готовност и може да инвестира около 1,4 млрд. щатски долара за развитие на сръбската инфраструктура.  \r\nПо проект сръбският участък трябва да започне от Зайчар на границата с България и да прекоси границата с Унгария при   близо до Хоргош. Мощността при входа се очаква да е 13,88 млн. куб. м газ в денонощие, а на изхода на участъка - около 10 млн. куб. м. \r\nПроектът \"Турски поток\" предвижда тръбата да мине по дъното на Черно море до европейската част на Турция, а после към границата с Гърция. Първата връзка ще е за доставка на газ за турския пазар, втората – за снабдяване на държавите от Южна и Юго-Източна Европа. Като потенциални пазари „Газпром“ предвижда Гърция, Италия, България, Сърбия и Унгария. \r\n*** Американските участници  в търговските преговори с Пекин постигат „голям напредък“ заявява висш съветник на президента Доналд Тръмп в петък след поредния кръг на разговори за уреждане на митническата битка между двете водещи икономики, предава  AFP .   \r\n\"Продължаваме да напредваме успешно, включително и с последните преговори“, е казал за  американската телевизионна мрежа CNBC Лари Кудлоу, икономически съветник на Белия дом, след като финансовият министър Стивън Мнучин и търговският представител на САЩ Робърт Лайтицър са отпътували от Пекин. „Последното тяхно съобщение е, че са напреднали много“, е казал Кудлоу.  \r\nДвете икономически суперсили работят над въпроса как да постигнат сделка, която да е изгодна и да двете страни, и да удовлетвори дългогодишните оплаквания на Тръмп за нечестно отношение от  Китай спрямо американските компании. Преговарящите трябва да намалят митата, тъй като те са дена от бариерите пред самите бизнеси. \r\n*** Балканските лидери, участници в четиристранната среща на Гърция, Румъния България и Сърбия, съсредоточиха вниманието си върху теми от икономическото сътрудничество между тях, заяви в петък на съвместната пресконференция в двореца „Снагов“, Румъния, Алексис Ципрас, предава гръцката телеграфна агенция  ANA-MPA .   Гръцкият премиер: за пояса от взаимовръзки между балканските държави \r\nТози пояс ще включва северна Гърция от юг; връзката Гърция, България и Румъния на изток, Румъния и Сърбия на север, и връзката Гърция и Сърбия на запад през Република Северна Македония. Той говори за инфраструктурата, решетката от газопроводи, търговията и движението на гражданите. „Ще се развият телекомуникациите и високоскоростни пътища, които ще доведат до засилване на туризма. Като обединяваща идея за всичко това е създаването на обвързани енергийни мрежи“, е заявил Ципрас на пресконференцията.   \r\nБалканите се оформят като енергиен хъб, който „преначертава енергийната карта“. Той обръща внимание на важните интерконективни проекти между Средиземно, Черно и Егейско море.   \r\nПремиерът на Гърция е говорил и за газопровода IGB, свързващ Трансадриатическата тръба, която вече пренася азърбайджански газ през Северна Гърция към останалите части на Европа. Той открива нови възможности за реинсталиране на платформата за втечнен газ (LNG) в Александруполис и съществуващата инфраструктура в Ревитуса, Сароническият залив край Атина.  \r\nЦипрас е подчертал „историческото споразумение“, постигнато между Гърция, Кипър и Израел за източносредиземноморския газопровод, \"с което се променя енергийната карта на Средиземноморска и Източна Европа, тъй като очертава нови възможности за диверсификация на енергийните източници.\"  \r\nПо него ще се пренася природен газ от Израел и Кипър до Гърция през Крит към Централна Гърция, а от там до Италия, „но има възможност да се развие структурата и към Балканите“, е мнението на гръцкия лидер.   \r\nТой е заявил още,че в контекста на Източното Средиземноморие, „ние ще имаме мрежа, енергийна решетка, която ще превърне всички страни, включително и Балканите, в особено важен регионален енергиен хъб,\" с проекти, които ще са като енергийни стълбове- Ревитоса и Александруполис, а също IGB, по-специално вертикалната тръба от Гърция до България, както и IBS интерконекторния газопровод между България и Сърбия.    \r\n\"Ние сме балканската група B4, четирите балкански държави, които мечтаят да се придвижат към още по-тясно сътрудничество в полза на съвместното развитие, мира и просперитета на нашите народи\". \r\n„Румънското председателство на Съвета на ЕС от януари до юни 2019-та е от съдбоносно значение“, изтъква Ципрас, „защото Европа се изправя пред значими предизвикателства“.   \r\nПремиерът на южната ни съседка е обявил на пресконференцията, че домакин на следващата четиристранна среща в скоро време ще е Гърция. Сръбският президент Александър Вучич: за членството в ЕС \r\nПрезидентът на Република Сърбия Александър Вучич се обърна към Гърция, Румъния и България да подкрепят усилията на страната му да стане член на ЕС. Вучич подчерта, че разговорите са били фокусирани върху енергийните теми, обсъждан е най-добрият възможен начин да се свържат мрежите за природен газ, както и други енергийни източници. Обсъждани са инфраструктурни проекти, в частност магистрали, които да свързват Сърбия с Румъния, България, Северна Македония и Гърция. Българският премиер Бойко Борисов: за природния газ \r\nНа пресконференцията на четиримата балкански лидери извън Букурещ, българският премиер Бойко Борисов изрази в петък увереност, че до юни Гърция и България ще подпишат съвместно споразумение за газопровода. \r\nБорисов е похвалил Сърбия за напредъка й в реформите и е заявил, че е напълно готов да подпише документ в подкрепа на нейното присъединяване към ЕС. Той е изтъкнал, че за ЕС е особено важно Сърбия да стане част от него. \r\nБорисов е похвалил и Румъния за нейния успех в ротационното председателство на Съвета на ЕС през първата половина на 2019, във време, трудно за ЕС и преди изборите през май за Европейски парламент.   Румънският премиер Виорика Данчила: за ползата от интерконективността \r\nРумънският премиер е домакин на 7-та четиристранна среща между Гърция, Румъния, България и Сърбия. Виорика Данчила подчерта в петък значимостта на интерконективността в енергийния сектор. Тя добави подкрепата си към сходни изявления със сходен характер, направени по време на съвместната пресконференция.   \r\nОбщата декларация от Букурещ, подписана от четиримата лидери в края на срещата B4, е израз на ангажимента, който четирите държави поемат да работят заедно, за да създадат регион на просперитет, свързан с европейските ценности, заяви Данчила.   \r\nРумънският премиер е говорила за приоритетите на Румъния по време на нейното председателство на Съвета на ЕС и е подкрепила бъдещото членство на Сърбия в Съюза, както и пътя на останалите балкански страни към Съюза.", "date": "2019.03.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/30/2640798/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей се надява да върне своя проект за Брекзит отново в парламента през следващата седмица, след като той бе отхвърлен за трети път в петък от депутатите, пише  The Guardian . Тя намеква за вероятността от общи избори, тъй като парламентаристите „са стигнали до предела“ на процеса Брекзит.  Те може да се обявят, ако парламентът пак не се съгласи с нейните предложения.  \r\nМакар че в сряда победеният  британски министър-председател с драматичен жест обеща да предаде ключовете от Даунинг Стрийт 10 веднага, ако колегите й тори подкрепят отхвърлянето на споразумението, парламентът гласува срещу това в петък с 344 срещу 286 гласа.   \r\nВотът в Долната камара на британския Парламент се проведе в деня,когато Обединеното кралство се очакваше да напусне Европейския съюз, а площадът пред Уестминстър беше препълнен  от протестиращи привърженици на Брекзит. \r\nЦяла поредица от консерватори, поддръжници на напускането на ЕС, които на два пъти гласуваха против нейната сделка, като Борис Джонсън, Джейкъб Рийс-Мог и бившият министър за Брекзит Доминик Рааб, промениха мнението си и бяха готови да я подкрепят. Но тъй като лейбъристите не пожелаха да сменят позициите си, а Демократичната юнионистка партия и нейните 10 депутати неумолимо продължаваха да са в опозиция, за Мей никак не беше лесно да си осигури мнозинство.   \r\nРезултат беше чувство за слисващо недоверие в Уестминстър. На въпроса какво следва оттук насетне, източник от правителството отговаря на вестник съвсем кратко и ясно: „Последният да излезе, изгасете светлините.“  \r\nВеднага след като бе обявено поражението, Мей заяви на депутатите: „ Решението на Камарата ще има печални практически последици. Присъдата е че Обединеното кралство е длъжно да напусне Европейския съюз на 12 април. Само след 14 дни.“  \r\nСпоред сделката, която бе договорена с европейските лидери в Брюксел миналата седмица, ако Мей прекара своя проект в парламента, Брекзит щеше да се отложи до 22 май. Сега тя ще трябва да се върне в Брюксел и на 10 април да се свика спешно среща на върха на Европейския съвет.   \r\n27-те държави от ЕС очакват Мей да ги помоли за по-голяма отсрочка – това ще изисква от Великобритания да участва в европейските избори през май – или само два дни по-късно да се съгласи на Брекзит без сделка. Помощниците на Мей обаче разчитат, че все още и датата 22 май ще се разиграе като карта в преговорите, ако следващата седмица се приеме нейното предложение. \r\n*** Лорд Хауърд, страстен привърженик на Брекзит, посочва за  The Daily Express  поне три причини, които дават сигнал, че след като излезе от ЕС Великобритания ще процъфти. Лордът е бивш лидер на консерваторите и според него Обединеното кралство ще продължи да се развива усепшно в сферата на технологиите, финансите и креативните индустрии. Той призовава за единство в Обединеното кралство, за да се гарантира, че страната се възползва от огромното количество от благоприятни възможности, които получава благодарение на Брекзит. Пред една от лондонските телевизии лорд Хауърд е заявил в петък: „Докато Тереза Мей все още държи властта в ръцете си, ако не напуснем, бих могъл да се надявам, че и това ще се случи. Но ако не успеем, тогава следващият министър-председател ще има две основни цели: първата е да ни изведе от там, а втората – да обедини нацията. Веднага щом бъде взето решението и започне да се изпълнява, ние трябва да сме отново заедно като страна. Ние сме велика страни и пред нас има толкова много благоприятни възможности.   \r\nЛордът е обяснил също, че “ако погледнете в икономиката, ще откриете ключовете към бъдещето на глобалната икономика. Технологията е първият, в Европа няма технологичен хъб, който да се сравнява в Лондон и Кеймбридж. Второ, финансовите услуги, Лондон е столицата на финансовите услуги в света. Креативните индустрии е третият ключ – към тях ад добавим и спорта, Висшата лига е враг на света. Ние имаме всичко, тъй че нас ни очаква невероятно бъдеще.“  \r\nСпоразумението на Тереза Мей в петък бе отхвърлено за пореден път от депутатите – 344 депутати гласуваха „против“ и 286 – „за“. Така хвърлиха страната в още по-голям хаос и несигурност. \r\n*** След като депутатите смачкаха сделката за Брекзит, Великобритания се изправя пред изборен риск, пише  The Times . \r\nМей чертае планове за последен опит да прекара сделката си през Долната камара на британския Парламент. Тя категорично им заяви в петък, че след като отхвърлиха за трети пореден път нейния план за Брекзит, ще трябва да приемат общи парламентарни избори.   \r\nДокато в пленарната зала на британския парламент отхвърляха предложението на премиера, на площада пред Уестминстър хиляди привърженици на Брекзит се събираха. 34 консерватори не се вслушаха в молбата на своя премиер да „се възползват от последната възможност и да дадат своята гаранция за Брекзит“, като гласуват за споразумението за напускане. Противниците бяха 58 души повече.   \r\nСега Даунинг Стрийт чертае планове за последен опит да прекара сделката през „иглени парламентарни уши“. Депутатите ще трябва да избират между предложението на Мей и алтернативата за най-„мек Брекзит“. Ако и това се провали, правителство почти със сигурност ще настоява за дълъг Брекзит. Това ще означава, че Обединеното кралство ще участва и в майските избори за Европарламент.", "date": "2019.03.30", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/30/2640799/sport-amerikanets-e-na-finala-v-mayami.html", "text": "Шампионът Джон Иснър ще защитава титлата си на турнира от сериите \"Мастърс\" 1000 в Маями. Той  се класира за финала за втори пореден път. \r\nВ първия полуфинал американецът се наложи със 7:6(3), 7:6(4) на 18-годишния канадец Феликс Оже-Алиасим. В спора за титлата ще очаква победителя от мача между Роджър Федерер (Швейцария) и Денис Шаповалов (Канада). \r\n Мачът продължи общо 1 час и 54 минути игра.", "date": "2019.03.30", "title": "Спорт: Американец е на финала в Маями"}
{"url": "http://www.focus-news.net/news/2019/03/30/2640800/sport-atletiko-bilbao-zhirona-zavarshi-21.html", "text": "В 29 кръг от испанския футболен шампионат Атлетико Билбао победи Жирона с 2:1. \r\nРезултатът откри Стуани в 37-та мин. за Жирона. В 57-та минута обаче Уилям изравни, а две минути след това в 59-та минута Гарсия вкара и втория гол за Атлетико Билбао. \r\nВъв временното класиране Атлетико Билбао заема осма позиция с 40 точки, а Жирона е на 12 място с 34 точки.", "date": "2019.03.30", "title": "Спорт: Атлетико Билбао – Жирона завърши 2:1"}
{"url": "http://www.focus-news.net/news/2019/03/30/2640787/agerpress-rumaniya-gartsiya-i-rumaniya-imat-nay-silnite-ikonomiki-na-balkanite-e-zayavil-v-bukuresht-aleksis-tsipras.html", "text": "Според гръцкия премиер Гърция и Румъния са най-силните икономики на Балканите, предава румънската телеграфна агенция  AgerPress . \r\n\"Гърция премина през икономическа криза, преодоля я и днес е с много повече сили и оптимизъм. Гърция гледа в бъдещето, като същевременно играе важна роля, каквато всъщност винаги е имала, и в Балканския регион. Гърция и Румъния имат най-силните икономики в района. Нашето сътрудничество, което винаги се е основавало на много тясна културна традиция, има специално място в стабилността и развитието на целия район“, са думите на гръцкия премиер след срещата му с румънския му колега Виорика Данчила. \r\nСпоред Ципрас общностите на румънците в Гърция и на гърците в Румъния успяват да укрепват обществата, в които живеят. Той изтъкна факта, че Гърция доста динамично присъства на румънския вътрешен пазар, като гръцките инвестиции в страната достигат близо четири милиарда евро, открити са 20 000 работни места. „Имаме желание да увеличим търговския обмен, укрепим и стимулираме гръцките инвестиции в Румъния и на румънските в Гърция“, е изтъкнал гръцкият лидер.  Близо един милион румънци посещават всяка година Гърция: „Искам това число да расте, тъй като Гърция е атрактивна туристическа дестинация, приятелска страна, особено за балканските държави“.  \r\nЦипрас е съгласен с Дънчила, че трябва да се задълбочи сътрудничеството между двете страни в образованието и евентуално в кибернетиката. Според него многостранният формат е много добър, тъй като подобни срещи не само съдействат за сигурността и стабилността на региона, но и приобщават балканските страни към Европа:  \"Онова, което трябва да разберем във времена, когато всичко се случва много бързо, а енергийната карта се променя в зависимост от новите предизвикателства, пред които се изправяме, е, че Гърция и Румъния остават стабилни полюси в региона, и в икономическото сътрудничество, така и в сигурността. В контекста на това четиристранно сътрудничество ние трябва да създадем рамка на развитието, която да надхвърля конкретните полета на дейност, трябва също да създадем възможност за нашите държави да се развиват, като откриваме нови работни места, увеличаваме силата си и постигаме по-добра геополитическа динамика на Балканите. Трябва да разширим сътрудничеството и на ниво граждани, това ще е общество на гражданите“, е акцентирал гръцкият премиер.   \r\nЦипрас специално е подчертал, че и двете държави подкрепят усилията на Северна Македония да се присъедини към ЕС, както и на желанието на останалите държави да сторят това: „Можем да видим, че бъдещето изглежда много добре за Балканите. Регионът повече няма да е второкачествен в Европа. Това повече няма да е район на разпокъсаността, на противопоставянето. Повече няма да приемаме великите сили да ни налагат волята си. Трябва да се превърнем в регион, където се осъзнава необходимостта от сътрудничество, за да решаваме мирно нашите различия. Така балканските страни ще получат нова динамика. Трябва повече да не сме складът на Европа, а двигателят на континента. Предизвикателствата пред нас са твърде големи, но ще се справим с тях успешно“, е казал в заключение Алексис Ципрас.    Ивелина Ватова", "date": "2019.03.30", "title": "AgerPress (Румъния): Гърция и Румъния имат най-силните икономики на Балканите, е заявил в Букурещ Алексис Ципрас"}
{"url": "http://www.focus-news.net/news/2019/03/30/2640801/gd-granichna-politsiya-normalen-e-trafikat-na-vsichki-granichni-punktove.html", "text": "Нормално се осъществява преминаването през всички гранично-пропускателни пунктове на страната. Това съобщиха от  ГД „Гранична полиция“ . Информацията е към 6.00 часа.", "date": "2019.03.30", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/03/30/2640804/predstoyashti-sabitiya-v-stranata-za-30-mart-agentsiya-fokus.html", "text": "*** \r\nОт 08.00 часа в Зала 1 на НДК ще се проведе безплатен уъркшоп на Национална дигитална коалиция – „Rails Girls Sofia“.  \r\n*** \r\nОт 08.30 часа на ВИП паркинга на Sofia Ring Mall ще бъде открит Мото сезон 2019, организирано от Sofia Riders и софийските мото клубове.  \r\n*** \r\nОт 10.00 до 18.00 часа в градинката срещу Народния театър ще се проведе Фермерски пазар за инициативата „Часът на Земята“. \r\n*** \r\nОт 11.00 часа в Националния военноисторически музей ще се проведе образователна програма на тема „Животните на фронта“. \r\n*** \r\nОт 11.00 часа в сектор „Детска литература“ на Столична библиотека ще се състои премиерата на първите три книги в поредицата „Приказки за Юнаци и злодеи“. \r\n*** \r\nОт 13.00 часа лидерите на 7 политически партии, които влизат в състава на „Коалиция за България“ ще дадат пресконференция в централата на ПП АБВ на ул. „Врабча“ 23.  \r\n*** \r\nОт 13.00 часа пред павилиона на читАлнЯта в Градската градина ще се проведе  \r\n„Разходка из литературна София“. \r\n*** \r\nОт 14.00 часа в пресклуба на БТА ще се проведе пресконференция на „Демократична България“ за обявяване на водача и водещите си кандидати в листата за изборите за Европейски парламент. \r\n*** \r\nОт 18.00 часа година Фондация Тротоара и Фондация И АЗ МОГА/I CAN TOO организират благотворителен концерт за Часа на земята в Клуб Терминал 1. \r\n*** \r\nОт 18.30 часа в кино „Люмиер Лидл“ ще бъде открит международният конкурс Abanico, организиран от агенция „Артвойсес“. Мисията на конкурса е откриване и изява на талантливи изпълнители – деца и младежи. \r\n*** \r\nОт 20.30 часа Столична община ще се включи в глобалната инициатива „Часът на Земята“.  В същия час пред Народния театър „Иван Вазов“ ще се проведе огнено шоу. \r\n*** \r\nОт 20.30 часа Община Асеновград ще се включи в глобалната инициатива „Часът на Земята“.   \r\n*** \r\nОт 9.00 часа в Хотел Банкя Палас ще започне двудневното събитие на тема „Превенция на късните усложнения при диабета“. \r\n*** \r\nОт 11:30 часа в Етнографския музей на ул. \"Славянска\" 69 ще се състои лекция на тема  \"Морската градина в Бургас - декоративни дървета и храсти, събрани от различни краища на света\".  \r\n*** \r\nОт 11.00 часа в Конферентната зала на Областната администрация ще се проведат консултации за определяне на състава на Районната избирателна комисия за изборите за Европейския парламент. \r\n*** \r\nОт 14.00 часа в конферентната зала на хотел \"Монте Кристо\" ще се проведе пресконференция със звездите от третата вечер на V юбилейно издание \"Blagoevgrad Blues&Jazz\".   \r\n*** \r\nОт 20.30 часа Община Благоевград ще се включи в глобалната инициатива „Часът на Земята“.   \r\n*** \r\nОт 19.00 часа в Културен дом на Нефтохимика ще се проведе второто издание на Националния брейк денс турнир. \r\n*** \r\nОт 10.00 часа в Отдел „Изкуство“ на РБ „Пенчо Славейков“ – Варна ще бъде представен филмът „Скъпа Уенди“, част от филмовата програма на събитието „5 и 1|2 скандинавски визии за култура”- 2019. \r\n*** \r\nОт 11.00 часа в Конферентната зала на Висше училище по  мениджмънт – Варна ще бъде открит \"Ден на отворените врати\". \r\n*** \r\nОт 12.00 часа ще се проведе среща по повод 30-годишнината от дипломирането на Първия випуск на специалност „История и география“, във Великотърновския университет „Св. св. Кирил и Методий“, Исторически факултет. \r\n*** \r\nОт 17.00 часа на територията на Видинския панаир ще бъде открит Поход срещу диабета. Кметът на Общината Огнян Ценков ще поднесе приветствие по повод инициативата. \r\n*** \r\nОт 10.00 часа в заседателната зала на Областната администрация ще се проведат консултации за състава на Районната избирателна комисия. \r\n*** \r\nОт 20.30 часа Община Враца ще се включи в глобалната инициатива „Часът на Земята“. \r\n*** \r\nОт 20.30 часа Община Гоце Делчев ще се включи в глобалната инициатива „Часът на Земята“. \r\n*** \r\nОт 10.00 часа граждани и ученици ще участват в залесяване в Горски парк „Дъбовете“.  \r\n*** \r\nОт 12.00 часа в зала 12 на Младежкия център ще се проведе практически семинар за хореографи и ръководители на мажоретни състави.  \r\n*** \r\nОт 20.30 часа Община град Добрич ще се включи в глобалната инициатива „Часът на Земята“. \r\n*** \r\nОт 20.30 до 21.30 часа общината ще се присъедини към поредното издание на глобалната инициатива Часът на Земята.  \r\n*** \r\nОт 20.30 часа Община Каварна ще се включи в глобалната инициатива „Часът на Земята“. \r\n*** \r\nОт 11.00 часа в заседателната зала на Областната администрация ще се проведат консултации за състава на Районната избирателна комисия. \r\n*** \r\nОт 20.30 часа до 21.30 часа за поредна година общината се включва в глобалната инициативата „Часът на Земята“. \r\n*** \r\nОт 10.00 часа ще се проведе традиционното автомобилно състезание за жени с приложен характер. \r\n*** \r\nОт 20.30 часа Община Ловеч ще се включи в глобалната инициатива „Часът на Земята“. \r\n*** \r\nОт 20.30 до 21.30 часа общината ще се включи в инициативата „Часът на Земята“. \r\n*** \r\nОт 20.30 часа Община Петрич ще се включи в глобалната инициатива „Часът на Земята“. За един час ще бъде спряно осветлението на: Централен градски площад, паметник „Загинали за Родината“ и градинката около него, фонтанът пред сградата на Община Петрич, паметникът на Антон Попов и прилежащата градинка, градинката в кв. „Дълбошница“, водната каскада на входен булевард, градинката пред жп гарата. \r\nВ същия час се организира нощна разходка с фенерче по маршрута „Алея на здравето”. \r\n*** \r\nОт 11.00 часа на сцена-фоайе на Драмтично-куклен театър ,,Ивана Рдоев“ ще се игра е  постановката ,,ФЕЯТА РАЗКЗВА...Вълкът и седемте козлета\". \r\n*** \r\nОт  20.30 часа Община Плевен ще се включи в глобалната инициатива „Часът на Земята“.  \r\n*** \r\nОт 10.00 часа Италианският културен институт ще представи театралната постановка „Земя, последно повикване“ в Дом на културата „Борис Христов“. \r\n*** \r\nОт 11.00 часа в Международен панаир Пловдив ще започнат пролетни киноложки изложби. \r\n*** \r\nОт 11.00 часа в Международен панаир ще се проведе специализирано изложение за ловни кучета. \r\n*** \r\nОт 12.00 часа в Дома на писателя ще се проведе съботно писателско матине с Виолета Христова. \r\n*** \r\nОт 13.00 часа в пресклуба на БТА-Пловдив ще се състои пресконференция на Обединена социалдемокрация за предстоящите избори. \r\n*** \r\nОт 12.00 часа в Гранд Хотел „Поморие“ заместник-председателят на ГЕРБ и председател на Националния предизборен щаб Цветан Цветанов ще открие Областния семинар на бургаската структура на партията.  \r\n*** \r\nОт 20.30 часа Община Поморие ще се включи в глобалната инициатива „Часът на Земята“. \r\n*** \r\nОт 10.00 часа в рафтинг центъра на Рафтинг БГ край Симитли ще бъде открит рафтинг сезонът. \r\n*** \r\nОт 20.30 часа Община Сливен ще се включи в глобалната инициатива „Часът на Земята“. \r\n*** \r\nОт 20.30 часа Община Стара Загора ще се включи в глобалната инициатива „Часът на Земята“. \r\n*** \r\nОт 20.30 до 21.30 часа областната администрация ще се включи за поредна година в „Часът на Земята“. \r\n*** \r\nОт 09.00 часа в Профилирана природоматематическа гимназия „Нанчо Попович” ще се 449 ученици от V до VII клас от 16 области на страната ще участват в Пролетните математически състезания. \r\n*** \r\nОт 20.30 часа Община Шумен ще се включи в глобалната инициатива „Часът на Земята“.", "date": "2019.03.30", "title": "Предстоящи събития в страната за 30 март (Агенция „Фокус“)"}
{"url": "http://www.focus-news.net/news/2019/03/30/2640805/predstoyashti-mezhdunarodni-sabitiya-za-30-mart-agentsiya-fokus.html", "text": "Втори тур на президентските избори. \r\n***  Протест на партия „Вокс“ срещу каталунската независимост. \r\n***  Протест срещу твърда граница след Брекзит. \r\n***  Протест на „жълтите жилетки“.  \r\n***  Годишнина от началото на „Марш на завръщането“. \r\n***  Посещение на папа Франциск в Мароко. \r\n***  Среща на Африканския съюз, ЕС, ООН и Арабската лига относно Либия. \r\n***  Хуан Гуайдо призовава за нови протести.", "date": "2019.03.30", "title": "Предстоящи международни събития за 30 март (Агенция \"Фокус\")"}
{"url": "http://www.focus-news.net/news/2019/03/30/2640803/aktualna-patna-obstanovka.html", "text": "Информация за състоянието на републиканските пътища към 06.00 часа на 30 март 2019 г., предоставена от  пресцентъра на Агенция \"Пътна инфраструктура\" .  \r\nІ. Метеорологична обстановка: \r\nТемпературите са в интервала от - 5 °С до 14°С. Времето над страната е предимно облачно. Слаб до умерен вятър духа в областите: Търговище, Смолян, Разград, Кюстендил, Шумен, Велико Търново и Бургас.  \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940 в посока Бургас. През празничните и почивни дни се въвежда реверсивно движение:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София е ограничено поради ремонтно – възстановителни дейности на виадукт при км 20+840 в посока Бургас. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас.  \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nОбласт Пазарджик: \r\nДо 30.04.2019 г. движението от 77-ми до 78-ми км в посока Пловдив се осъществява в изпреварващата лента поради ремонт. \r\nДо 31.05.2019 г. движението по моста над река Елшишка при км 89-ти се осъщестява двупосочно в платното за София, поради ремонт на платното за Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nАлтернативни маршрути: \r\n- ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Стара Загора: \r\nДо 30.09.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250 до 31.05.2019 г. Скоростта на движение е ограничена до 70 км/ч.  \r\nДо 15.12.2019 г. движението при Потоп от км 18+230 до км 20+620 се осъществява двупосочно в платното посока София е ограничено поради ремонтно-възстановителни дейности на виадукт при км 19+270 в посока Варна.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620.  \r\nДо 28.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Витиня“, при км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\". Движението на всички други автомобили в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/. Сигнализацията за организация на временно движение е от км 29+860 до км 36+150.   \r\nДо 15.12.2019 г. движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920 в посока Варна.  \r\nДо 31.05.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 в посока Варна. \r\nОбласт Варна: \r\nДо 24.05.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 15.04.2019 г. движението от км 0+000 до км 8+600 се осъществява двупосочно в едно платното в посока Бургас поради ремонтни дейности.  \r\nАМ „Струма“: няма. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на Републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Монтана: \r\nДвижението по обходен път на гр. Монтана – с. Краводер от км 102+060 до км 124+000 се осъществява в една лента с повишено внимание поради почистване на пътната настилка до 01.04.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка Стара Загора – Димитровград при км 237+950 и км 239+950 в посока Димитровград се осъществява с повишено внимание поради демонтаж на рекламни съоръжения. Движението се регулира от сигналисти. Срок 01.04.2019 г. \r\nПоради провеждане на ,,Маратон Стара Загора 2019 '' в периода от 09:00 ч до 15:00 ч на 31.03.2019 г. временно ще бъде ограничено едното платно за движение по път II-66 Нова Загора -Стара Загора от км 53+800 до км 58+700 -дясно в посока София. Движението на МПС ще се осъществява по обходен маршрут :  \r\nОт път II-66 Нова Загора - Стара Загора при км 53+800 на дясно по път IV-66028/ с. Колена - с .Хрищени /-път IV -66032 до I-5 Казанлък-Стара Загора /околовръстен път /Движението на МПС се регулира от пътна полиция \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по път  ІІІ-101 с. Палилула – с. Михайлово от км 28+450 до км 62+000 се осъществява в една лента определени участъци поради частични ремонтни дейности по асфалтовата настилка. Движението се регулира от сигналисти на място. Срок до 01.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nПът ІІ-71: Движението по път II-71 Силистра – Добрич в участъка разклон с. Кайнарджа – граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.30", "title": "Актуална пътна обстановка"}
{"url": "http://www.focus-news.net/news/2019/03/30/2640792/the-guardian-mey-se-nadyava-na-chetvarti-vot-za-sdelkata-po-brekzit.html", "text": "Тереза Мей се надява да върне своя проект за Брекзит отново в парламента през следващата седмица, след като той бе отхвърлен за трети път в петък от депутатите, пише  The Guardian . Тя намеква за вероятността от общи избори, тъй като парламентаристите „са стигнали до предела“ на процеса Брекзит.  Те може да се обявят, ако парламентът пак не се съгласи с нейните предложения.  \r\nМакар че в сряда победеният  британски министър-председател с драматичен жест обеща да предаде ключовете от Даунинг Стрийт 10 веднага, ако колегите й тори подкрепят отхвърлянето на споразумението, парламентът гласува срещу това в петък с 344 срещу 286 гласа.   \r\nВотът в Долната камара на британския Парламент се проведе в деня,когато Обединеното кралство се очакваше да напусне Европейския съюз, а площадът пред Уестминстър беше препълнен  от протестиращи привърженици на Брекзит. \r\nЦяла поредица от консерватори, поддръжници на напускането на ЕС, които на два пъти гласуваха против нейната сделка, като Борис Джонсън, Джейкъб Рийс-Мог и бившият министър за Брекзит Доминик Рааб, промениха мнението си и бяха готови да я подкрепят. Но тъй като лейбъристите не пожелаха да сменят позициите си, а Демократичната юнионистка партия и нейните 10 депутати неумолимо продължаваха да са в опозиция, за Мей никак не беше лесно да си осигури мнозинство.   \r\nРезултат беше чувство за слисващо недоверие в Уестминстър. На въпроса какво следва оттук насетне, източник от правителството отговаря на вестник съвсем кратко и ясно: „Последният да излезе, изгасете светлините.“  \r\nВеднага след като бе обявено поражението, Мей заяви на депутатите: „ Решението на Камарата ще има печални практически последици. Присъдата е че Обединеното кралство е длъжно да напусне Европейския съюз на 12 април. Само след 14 дни.“  \r\nСпоред сделката, която бе договорена с европейските лидери в Брюксел миналата седмица, ако Мей прекара своя проект в парламента, Брекзит щеше да се отложи до 22 май. Сега тя ще трябва да се върне в Брюксел и на 10 април да се свика спешно среща на върха на Европейския съвет.   \r\n27-те държави от ЕС очакват Мей да ги помоли за по-голяма отсрочка – това ще изисква от Великобритания да участва в европейските избори през май – или само два дни по-късно да се съгласи на Брекзит без сделка. Помощниците на Мей обаче разчитат, че все още и датата 22 май ще се разиграе като карта в преговорите, ако следващата седмица се приеме нейното предложение.  Ивелина Ватова", "date": "2019.03.30", "title": "The Guardian: Мей се надява на четвърти вот за сделката по Брекзит"}
{"url": "http://www.focus-news.net/news/2019/03/30/2640806/nimh-shte-bade-predimno-slanchevo-s-vremenni-uvelicheniya-na-oblachnostta-glavno-nad-iztochnata-polovina-ot-stranata.html", "text": "Днес ще бъде предимно слънчево с временни увеличения на облачността, главно над източната половина от страната. Вятърът отново ще е от североизток – предимно умерен. Тази сутрин температурите са между минус 3° и 3° и на места в котловините има слани. През деня ще е малко по-топло от вчера с максимални температури между 13° и 18°. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Атмосферното налягане ще се понижи, но ще остане по-високо от средното за месеца. \r\nНад Черноморието ще бъде предимно слънчево с временни увеличения на облачността. Валежи не се очакват. Ще духа слаб до умерен север-североизточен вятър. Максимални температури между 9° и 12°. Температурата на морската вода е 9-11°. Вълнението на морето ще е 2-3 бала. \r\nНад планините облачността ще е променлива. Ще духа умерен, по високите и открити части – силен североизточен вятър. Дневните температури слабо ще се повишат и максималната на височина 1200 метра ще е около 4°, на 2000 метра около минус 2°.", "date": "2019.03.30", "title": "НИМХ: Ще бъде предимно слънчево с временни увеличения на облачността, главно над източната половина от страната"}
{"url": "http://www.focus-news.net/news/2019/03/30/2640795/the-times-velikobritaniya-se-izpravya-pred-riska-ot-obshti-izbori.html", "text": "След като депутатите смачкаха сделката за Брекзит, Великобритания се изправя пред изборен риск, пише  The Times . \r\nМей чертае планове за последен опит да прекара сделката си през Долната камара на британския Парламент. Тя категорично им заяви в петък, че след като отхвърлиха за трети пореден път нейния план за Брекзит, ще трябва да приемат общи парламентарни избори.   \r\nДокато в пленарната зала на британския парламент отхвърляха предложението на премиера, на площада пред Уестминстър хиляди привърженици на Брекзит се събираха. 34 консерватори не се вслушаха в молбата на своя премиер да „се възползват от последната възможност и да дадат своята гаранция за Брекзит“, като гласуват за споразумението за напускане. Противниците бяха 58 души повече.   \r\nСега Даунинг Стрийт чертае планове за последен опит да прекара сделката през „иглени парламентарни уши“. Депутатите ще трябва да избират между предложението на Мей и алтернативата за най-„мек Брекзит“. Ако и това се провали, правителство почти със сигурност ще настоява за дълъг Брекзит. Това ще означава, че Обединеното кралство ще участва и в майските избори за Европарламент.   Ивелина Ватова", "date": "2019.03.30", "title": "The Times: Великобритания се изправя пред риска от общи избори"}
{"url": "http://www.focus-news.net/news/2019/03/30/2640808/zamestnik-predsedatelyat-na-gerb-tsvetan-tsvetanov-shte-otkrie-oblastniya-seminar-na-partiyata-v-pomorie.html", "text": "Заместник-председателят на ГЕРБ и председател на Националния предизборен щаб Цветан Цветанов ще открие Областния семинар на бургаската структура на партията. Това съобщиха от пресцентъра на  ПП ГЕРБ . Събитието ще се проведе в Гранд Хотел „Поморие“ в град Поморие и ще започне от 12.00 часа. На дискусията ще присъстват народни представители, кметове, общински съветници, председатели на клубове, членове и симпатизанти на партията. \r\nВ рамките на събитието Цветан Цветанов ще изнесе лекция, свързана с актуалната политическа обстановка в страната и предизвикателствата пред България и Европа през призмата на предстоящите евроизбори. След него политологът Румяна Коларова ще коментира българският политически процес в условията на демокрацията. Участие в областния семинар ще вземе политологът Антон Тодоров с лекция „Фалшивите новини: манипулативни техники в контекста на европейските избори“.  \r\nДепутатът и политолог Тома Биков ще представи „Успешната предизборна кампания – анализ на допуснатите грешки, силни страни и работещи механизми.  \r\nПо време на областния семинар ще бъдат връчени членски карти на новоприети членове на ГЕРБ в област Бургас.", "date": "2019.03.30", "title": "Заместник-председателят на ГЕРБ Цветан Цветанов ще открие Областния семинар на партията в Поморие"}
{"url": "http://www.focus-news.net/news/2019/03/30/2640812/ivan-ivanov-bsp-skandalat-s-izkazvaneto-na-turskiya-vanshen-ministar-da-bade-razkrit-dokray.html", "text": "От години не се е случвал толкова мащабен скандал и той няма как да бъде потулен. Напротив - трябва да бъде разкрит докрай. Това каза пред БСТВ народният представител от ПГ на „БСП за България” Иван Иванов по повод информацията, че външният министър на Турция Мевлют Чавушоглу е заявил, че неговата страна се е намесила в българското законодателство - в Закона за вероизповеданията, съобщиха от  пресцентъра на БСП.  Той добави, че от действията на правителството, след излизането на информацията, е станало ясно, че то не знае как да постъпи в подобна ситуация. „Думите на турския външен министър не бяха непредпазливо изпуснати”, каза Иван Иванов. Той изрази надежда, че прокуратурата ще се занимае с Лютви Местан, който е заявил желание за признаване на турско малцинство у нас. Според Иванов, за да говори по този начин Местан, значи е толериран от властта и по-конкретно от министър-председателя Бойко Борисов. „Спешно исканията на председателя на БСП Корнелия Нинова по казуса трябва да се изпълнят, а именно да се самосезира главният прокурор на България, да се свика КСНС при президента Румен Радев по темата, държавният глава да наложи вето на Закона за вероизповеданията и патриотите да напуснат управляващата коалиция, ако въобще са патриоти”, отсече Иванов.", "date": "2019.03.30", "title": "Иван Иванов, БСП: Скандалът с изказването на турския външен министър да бъде разкрит докрай"}
{"url": "http://www.focus-news.net/news/2019/03/30/2640809/georgi-yanchev-sdruzhenie-sofiyski-motoristi-ochakvame-da-ima-okolo-12-15-hil-dushi-na-otkrivaneto-na-moto-sezon-2019-v-sofiya.html", "text": "Очакваме да има около 12-15 хил. човека на откриването на мото сезон 2019 в София. Това каза Георги Янчев от Сдружение „Софийски мотористи“ в интервю за  Агенция „Фокус“  по повод откриването на мото сезон 2019 в София. „Тази година за откриване на мото сезон 2019 в София, ще се съберем в 8.00 часа сутринта на вип паркинга на София Ринг мол, откъдето ще поемем към площад “Свети Александър Невски“, посочи Георги Янчев. Той поясни, че там ще бъде отслужена литургия за безопасност на сезона и за здраве на всички мотористи. „Оттам шествието в 11.00 часа ще поеме към резиденция “Бояна” (пред Националния исторически музей). Там събитието ще продължи целия следобед“, каза още Янчев. По думите му ще има стънт шоу, забавни игри със състезания и други атракции, които ще бъдат обезпечени с подкрепата на КАТ, СДВР, Столична община, съвместно със Sofia Riders и клубовете в столицата. „Заедно сме направили стегната организация, за да няма инциденти“, отбеляза Янчев. „По наши груби сметки всяка година участниците са все повече и повече, за това очакваме на резиденция „Бояна“ да има около 12-15 хил. човека. На събитието няма да има само мотористи, а ще има и доста хора, които се радват на моторите и ги харесват“, каза още той, като допълни, че събитието е зрелищно и за това се очаква да има и хора, които ще отидат, за да наблюдават. \r\nИрина ИВАНОВА Пълния текст на интервюто четете в „Мнение”", "date": "2019.03.30", "title": "Георги Янчев, Сдружение „Софийски мотористи“: Очакваме да има около 12-15 хил. души на откриването на мото сезон 2019 в София"}
{"url": "http://www.focus-news.net/news/2019/03/30/2640810/rakovodstvoto-na-koalitsiya-za-balgariya-shte-dade-izvanredna-preskonferentsiya.html", "text": "Ръководството на \"Коалиция за България\" ще даде извънредна пресконференция. Това съобщиха от пресцентъра на  ПП АБВ . Събитието ще се проведе от 13.00 часа в централата на улица „Врабча“ 23.  Темата е: \"Представяне на коалиция за явяване на предстоящите избори за Европейски парламент на 26 май 2019 г. - \"Коалиция за България\", сформирана от 7 партии. Ще бъде представен политическият договор за сътрудничество, както и коалиционното споразумение между политическите сили. \r\nВ пресконференцията ще участват: лидерите на 7 политически партии, които влизат в състава на \"Коалиция за България\", председателствана от Румен Петков; Георги Първанов – президент на Р България (2002-2012) и Ивайло Калфин – член на НС на ПП АБВ.", "date": "2019.03.30", "title": "Ръководството на \"Коалиция за България\" ще даде извънредна пресконференция"}
{"url": "http://www.focus-news.net/news/2019/03/30/2640814/pravoslavnata-tsarkva-proslavya-sv-yoan-lestvichnik.html", "text": "На днешната дата Православната църква прославя св. Йоан Лествичник. По този повод във всички епархии на Българската православна църква се отслужва света Златоустова Литургия, предаде репортер на  Агенция \"Фокус\" . В ловешкия храм \"Св. Троица\", Архиерейска света Литургия ще оглави Негово високопреосвщенство Лавчански митрополит Гавриил. Началото е 9.00 часа.  \r\nНикола ПЕТКОВ", "date": "2019.03.30", "title": "Православната църква прославя св. Йоан Лествичник"}
{"url": "http://www.focus-news.net/news/2019/03/30/2640816/denyat-30-mart-v-balgarskata-istoriya.html", "text": "Със заповед на военния министър Коста Томов е учреден почетен знак \"За спасяване на знаме\". Отсечени са само 100 такива знака (1922). На същия ден започва “аферата Рашенов”, след като румънската полиция арестува ръководителя на нелегалното българско националноосвободително движение в Добрич Александър Рашенов и разкрива неговата мрежа. Арестувани са над 400 души, а на 11 септември 1923 съдът в Кюстенджа осъжда 72-ма българи за заговор срещу държавата. През 1944 година самолети на съюзническата авиация атакуват градовете София, Фердинанд (дн. Монтана), Враца, Лом. В операцията участват 600 самолета, а от българската противовъздушна отбрана са свалени 4 “летящи крепости” и 3 изтребителя. От 1973 г.  този ден се отбелязва като Празник на ПУ „Паисий Хилендарски”. На 30 март са родени: историкът Иван Кепов,, композиторът Борис Карадимчев и драматургът Иван Радоев. На тази дата  умират: при с. Цапарево загива мичман Тодор Саев - командир на чета в Македония (1903), генерал Васил Кутинчев (участник в боевете при Сливница, Драгоман и Цариброд пред Сръбско-българската война) и певецът Емил Димитров.  \r\n2016 г.: \r\nМинистерският съвет (МС) прие проекта за антикорупционен закон (т.нар. Закон \"Кунева\") и го прати в парламента, който ще има възможност да поправи основните му недостатъци. \r\n2015 г. \r\nПрезидентът на Република България присъжда Орден „Стара планина“ огърлие на проф. д-р Виолета Маринова „за изключителните ѝ заслуги към Република България, свързани с развитието на медицината“. \r\n2015 г. \r\nПрезидентът на Република България връчва Орден „Стара планина“ първа степен на проф. Христо Баларев „за значимия му принос за развитието на общата и неорганичната химия“. \r\n2006 г. \r\nДоговорът за присъединяване на България и Румъния към ЕС е ратифициран от: \r\n1. Сенатът на Полша с 71 - „ЗА“, 0 „ПРОТИВ“, 0 – „ВЪЗДЪРЖАЛ СЕ“. \r\n2. Сенатът на Белгия с  52 – „ЗА“, 8 - „ПРОТИВ“  \r\n3. Литва с 85 – „ЗА“, 1 – „ПРОТИВ“, 3 – „ВЪЗДЪРЖАЛ СЕ“. \r\nСловения депозира ратифицирания от нея Договор за присъединяване на България и Румъния към ЕС. \r\n1999 г.  \r\nПрезидентът на Република България връчва Орден „Стара планина“ - лента на Томас Клестил, федерален президент на Република Австрия. \r\n1998 г. \r\nВ Брюксел започва сесия на Европейския съюз, която решава въпроса за разширяването на общността. България е сред аутсайдерите заради недостатъчно развитата си икономика. \r\n1983 г. \r\nПриет е Закон за допитване до народа (референдум). \r\n1971 г. \r\nПроектът на нова конституция на Народна република България е публикуван за всенародно обсъждане - идея, предложена от пленум на ЦК на БКП през март същата година. По \"официални сведения\" за по-малко от месец са проведени 30 000 събрания с участието на над 3 000 000 граждани, направили 14 000 предложения за допълнения в текста на конституцията. \r\n1967 г. \r\nВ София завършва Първият конгрес на ТКЗС и се създава Съюз на ТКЗС. Приет е нов Примерен устав на ТКЗС и решение да се обединят в единен съюз Съюзът на ТКЗС и Централният кооперативен съюз. \r\n1957 г. \r\nС указ Президиумът на Народното събрание утвърждава нов Устав на БАН, според който нейната задача е да развива науката и техниката \"с цел да се обогатяват народното стопанство, държавната организация и културата с нови научни постижения, открития и изобретения, които да съдействат за изграждане на социалистическото общество... и за укрепване мощта на Републиката\". \r\nБългарската академия на науките е създадена през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия същата година устав членовете му се обединяват по науки, обособени в три клона: историко-филологически, философско-обществени и природо-математически. Печатен орган на академията е \"Списание на БАН\", което излиза от 1911 г. до 1945 г. и през 1950 г., 1951 г. и от 1957 г. Други нейни издания са \"Летопис на БАН\", \"Сборник на БАН\" и пр. През 1947 г. се приема нов устав на БАН, който и придава нови функции съобразно новата политическа система в страната. До 1946 г. е възглавявана от: Ив. Евстр. Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.). \r\n1944 г. \r\nРеализирани са въздушни удари над София, Фердинанд, Враца, Лом от съюзническата авиация. В операцията участват 600 самолета. Свалени са 4 летящи крепости и 3 изтребителя. \r\nВ периода 1941-1944 г. се води т. нар. \"Символична война\". Под натиска на държавите от Тристранния пакт на 12 декември 1941 г. България обявява война на САЩ и Великобритания. В резултат на присъединяването на България към Германия по време на Втората световна война 1939–1945 г. армията ни е съсредоточена в няколко района. Българските войски се разполагат в Западна Тракия и Егейска Македония. Целта им е да противодействат на евентуален англо-американски десант или нападение от страна на Турция. В Югозападна Македония съсредоточените български части осъществяват охранителни и окупационни задачи. През 1943 г. \"символичната\" война става действителна, след като англо-американските военновъздушни сили започват системни бомбардировки над България. В резултат на бомбардировките са нанесени поражения на София, Пловдив, Русе, Варна и други големи градове. Убити са около 1700 души, ранени над 2000, разрушени напълно са 3797 сгради. Правителството на Ив. Багрянов (1 юни–2 септември 1944 г.), а след това правителството на К. Муравиев (2–8 септември 1944 г.) водят преговори в Кайро. Те се опитват да подпишат сепаративен мир с Англия и САЩ. По този начин искат да прекратят \"Символичната война \" . Действителният край на тази война се слага с подписването на примирието между България и СССР, САЩ и Англия на 28 октомври 1944 г. в Москва. \r\n1930 г. \r\nУчреден е Български общонароден студентски съюз (БОНСС) под контрола на БКП. Организацията става легална форма за партийна работа сред студентите. Поставя си за цел да организира академичната младеж за защита на нейните политически, икономически, културно-просветни и класови интереси. За осъществяване на тези задачи БОНСС си служи с митинги, събрания, демонстрации, позиви и др. През декември 1931 г. ръководи масовата студентска акция за изгонването на проф. Ал. Цанков от СУ \"Св. Климент Охридски\". През 1936 г. по инициатива на БОНСС започва изграждането на Общостудентски фронт за защита на Търновската конституция и възстановяване на парламентарната демокрация. Бонсистите активно се включват в съпротивителното движение в България 1941–1944 г., като редица техни ръководители загиват като партизани – А. Антонов, Л. Димитрова, Е. Шекерджийски, Ат. Манчев и др. След 9 септември 1944 г. БОНСС се възстановява и заедно със студентската социалистическа организация \"Жан Жорес\", Българския академичен земеделски съюз и студентските групи при Политическия кръг \"Звено\" се обединяват през юни 1945 г. в Общ студентски народен съюз, който през декември 1947 г. се влива в Съюза на народната младеж. Печатни органи: в. \"Студентско знаме\" и в. \"Академик\". \r\n1923 г. \r\nНа заседание на ръководството Добруджанската организация в Русе е взето решение за създаване на Вътрешна добруджанска революционна организация. В края на август са утвърдени програма и устав, който предвижда ЦК от 7-8 души и Задгранично бюро в България, създаване на 7 района в Добруджа и на местни комитети и чети начело с войвода организатор. За главен войвода е избран комунистът Дочо Михайлов. \r\nДочо Михайлов (Д. М. Драганов) (29.Х.1895–26.VIII.1926 г.) е политически деец, един от ръководителите на добруджанското националноосвободително движение. Роден е на 29 октомври в с. Бабук, Силистренско. Завършва гимназия в Свищов. Участва в Първата световна война 1914–1918 г., по време на Войнишкото въстание 1918 г. е избран за председател на войнишки революционен комитет. След войната става учител в с. Ходжакьой (дн. Нова Попина), Силистренско. Член е на Румънската комунистическа партия, съдейства за възстановяването на Окръжния комитет на Румънската КП в Силистра и става негов секретар. През 1920 г. е изпратен в Одеса, където завършва курс за пропагандисти. След една година се завръща в България и се установява във Варна. Там заедно с Д. Дончев работи за създаването на Вътрешната добруджанска революционна организация (ВДРО). На учредителния и конгрес (1923 г.) е избран за член на ЦК на организацията и за гл. войвода на четите в Южна Добруджа. Участва в подготовката на Септемврийското въстание 1923 г. и ръководи бойна група при щурма на казармите във Варна. След разгрома на въстанието продължава да работи за укрепването на добруджанското революционно движение. През 1924 г. е избран за член на Висшия съвет на ВДРО. През 1925 г. взема активно участие в изграждането на Добруджанската революционна организация (ДРО). Умира на 26 август 1926 г. в сражение с полицията при с. Дживел (дн. Никола Козлево), Шуменско. \r\n1922 г. \r\nРумънската полиция арестува ръководителя на нелегалното българско националноосвободително движение в Добрич Александър Рашенов и разкрива неговата мрежа. Арестувани са над 400 души, а на 11 септември 1923 съдът в Кюстенджа осъжда 72-ма българи за заговор срещу държавата (\"аферата Рашенов\"). \r\n1922 г. \r\nСъс заповед на военния министър Коста Томов е учреден почетен знак \"За спасяване на знаме\". Отсечени са само 100 знака. \r\nКоста Томов е политически и държавен деец. Роден е през 1888 г. в с. Кунино, Монтанско. Завършва право в СУ \"Св. Климент Охридски\". Активен деец на БЗНС. В правителството на Ал. Стамболийски (1920–1923 г.) заема постовете министър на вътрешните работи и народното здраве (24 юни–9 ноември 1921 г.) и министър на войната (9 ноември 1921–9 февруари 1923 г.). В началото на 1923 г. е изгонен от правителството и изключен от редовете на БЗНС заради своята фракционна дейност. Коста Томов оглавява БЗНС \"Оранжев\". Става главен редактор на в. \"Земледелска отбрана\" и на в. \"Земледелско знаме\". През 1932 г. съдейства за обединяването на БЗНС \"Оранжев\" с дясното крило на БЗНС \"Врабча 1\" в БЗНС \"Г. Марков\". Скоро излиза от новата организация и в началото на 1934 г. се включва в Народното социално движение на Ал. Цанков. Дългогодишен народен представител. \r\n1913 г. \r\nЗапочват заседанията на българо-гръцката делимитационна комисия в Солун. Те приключват без успех на 26 април същата година. \r\n1908 г. \r\nОсновано е Лозаро-винарско дружество \"Напредък\" във Видин. \r\n1904 г. \r\nПодписан е Българо-сръбски дружествен договор и таен съюзен договор.Те предвиждат подкрепа на Мюрцщегските реформи, разпростирането им и върху Одринския вилает и противодействие на чужда окупация на европейските вилаети. Договорите са ратифицирани на 29 април. \r\n1903 г. \r\nПри с. Цапарево, Петричко, загива мичман Тодор Саев - командир на чета в Македония. \r\n1886 г. \r\nИзлиза първият брой на списание “Народна защита”. На тази дата са родени: \r\n1933 г. \r\nРоден е Борис Карадимчев - български песенен педагог и филмов композитор. Завършва БДК, специалност оркестрово дирижиране и композиция в класа на проф. П. Владигеров през 1961 г. Художествен ръководител е на детската вокална група “Пим пам” (от 1978 г.). Започва да композира от началото на 60-те години. Създава лирични, мелодични песни. Сътрудничи с някои български бийт-групи от края на 60-те години. Негови песни са награждавани на международни фестивали и конкурси. Автор е на музиката за филмите: “Шведски крале” (1968 г.), Момчето си отива” (1972 г.), “Козият рог” (1972 г.), “Сиромашко лято” (1973 г.), “Кротко слънце” (1979 г.), “Петък вечер” (1986 г.); за анимационните филми: “Идолът” (1972 г.), “Трите ябълки” (1972 г.), “Браво” (1973 г.), “Приказка за влака” (1973 г.), “Земното кълбо” (1975 г.), “Урок за носорога” (1976 г.), “Весели случки” (1977 г.), “Горе, ръцете!” (1977 г.), “Пламъкът” (1977), “Шаро музикант” (1977 г.), “Шаро художник” (1978 г.), “Шаро детектив” (1979 г.), “А когато сняг забръска” (1982 г.) и др. Негови албами “Коледни песни и молитви” (1991 г.), “Робинзон Крузо” (1994 г.). \r\n1927 г. \r\nРоден е Иван Дашев Радоев - български поет и драматург. Следва право и славянска филология в СУ “Св. Климент Охридски”. Една година е редактор във в-к \"Стършел\" (1954-1955), а от 1957 г. до 1958 г. е във вестник \"Български воин\". В периода 1963-1968 г. е драматург на Народна опера в София, а от 1969 г. до 1970 г. е главен редактор в Българската телевизия. От 1973 г. е драматург на театър \"София\". Започва творческия си път като поет на бригадирското движение. В началото на 60-те години се утвърждава като един от създателите на лиричната драма в съвременната българска литература. В пиесите \"Светът е малък\", \"Голямото завръщане\", \"Юстинианова монета\" разкрива поетичния си натюрел, създава нова насока в развитието на българската драма наред с Ив. Пейчев, Б. Божилов, В. Петров, Г. Джагаров. Някои от пиесите му са поставяни в театъра, радиото и телевизията на СССР, Унгария, Чехословакия, Куба. Негови стихове са преведени на руски, чешки, румънски, френски, английски, гръцки, полски , унгарски и други езици. Негови съчинения са: \"Шумят знамената\" (1951 г.), \"Израстват хора\" (1952 г.), \"Пролетно разсъмване\" (1953 г.), \"Китайчето Хао Ли\" (1954 г.), \"Димо, Димо ле\" (1956 г.), \"Стихотворения\" (1958 г.), \"Над морското равнище\" (1970 г.), \"Червено и кафяво\" (1972 г.), \"Един бял лист\" (1975 г.), \"Избрани пиеси\" (1977 г.), \"Стихотворения и поеми\" (1978 г.) и др. \r\n1908 г. \r\nРоден е Любен Николов Тонев - български архитект. Възпитаник е на Висшето специално архитектурно училище в Париж (1929 г.). Автор е (самостоятелно или с колектив) на градостроителните планове и плановете за реконструкция на София (1945 г.), Плевен (1946 г.), Ловеч (1947 г.), Бургас (1947 г.), Тунис (1962-1963 г.), и др. Разработените под негово ръководство проекти са първите в България сполучливи опити за комплексно решаване на градостроителните проблеми. Почетен член на САБ. Награждаван е с Орден “Г. Димитров” (1983 г.), “НРБ”, I ст. (1978 г.), II ст. (1968 г.). \r\n1893 г. \r\nРоден е Константин Биберов Стоянов - военен деец. Постъпва на служба в Българската армия през септември 1913 г. След края на Първата световна война 1914–1918 г. влиза във Военния съюз. Участва в подготовката и извършването на държавния преврат на 9 юни 1923 г. Той е близък сътрудник на военния министър ген. Ив. Вълков. Включен е от него в Трета секция на Военното министерство, т. нар. \"Поркова команда\", която участва в разгрома на Септемврийското въстание 1923 г. и особено в репресиите над леви дейци в страната след априлския атентат 1925 г. в столичната катедрала \"Св. Неделя\". Произведен е в чин ген.-майор на 3 октомври 1941 г. Командир на 10. Пехотна Родопска дивизия, командир на 1. Пехотна дивизия, командир на Пета армия. Във връзка с наближаващата политическа промяна на 9 септември 1944 г. отказва да избяга с оттеглящите се германски войски и се самоубива. Съден посмъртно заедно с др. участници в \"Порковата команда\" през 1954 г. \r\n1892 г. \r\nВ Кюстендил е роден Боян Георгиев Урумов - военен деец, ген.-майор. Завършва Военната академия в София. Участва в Балканската война 1912–1913 г. и в Първата световна война 1914–1918 г. Един от дейците на Военния съюз. За антимонархическа дейност е уволнен от армията през 1935 г. След политическата промяна на 9 септември 1944 г. е възстановен на военна служба и повишен в генералски чин. През първата фаза на участието на България в окончателния разгром на хитлеристка Германия 1944–1945 г. е командир на Четвърта армия. През втората фаза е командир на Седма армия. \r\n1879 г. \r\nРоден е Стефан Лазаров Костов - български писател комедиограф, от 1929 г. е дописен член на БАН. Син е на Лазар Костов (известен войвода от Банско, който активно се включва в освободителните борби на македонските българи). Завършва гимназия в София и славянска филология в СУ “Св.Климент Охридски” (1902 г.). Занимава се с журналистика, работи като учител. През 1906 г. специализира във Виена и Германия. От 1909 г. е уредник, а от 1924 г. - директор на Етнографския музей. Участва като етнограф към Първа армия през 1916 г. в организираната научна експедиция в Македония и Поморавието. През 1923 г. е включен в Артистичния съвет на Народен театър, през 1926 г. е негов председател, а година по-късно и директор. Драматургичното му наследство включва 12 многоактни и 5 едноактни пиеси. Първата му комедия е “Мъжемразка” (1914 г.), посрещната с отрицателна оценка от критиката. Големият успех идва със следващата комедия - “Големанов” (1927 г., Кр. Сарафов в главната роля). Автор е още на пиесите “Златната мина” (1926 г.), “Симеон” (1929 г.), “Тя и двамата” (1929 г.), “Новото пристанище” (1931 г.), “От много ум”, “Женско царство”, “Държавните липи” (1931 г.), “Скакалци” (1931 г.), “Член 223” (1931 г.), “Вражалец” (1933 г.), “Царска сватба” (1936 г.), “Комедия без име” (1938 г.). \r\n1870 г. \r\nРоден е Иван Кепов - български журналист, историк и общественик. Завършва педагогическо училище в Кюстендил през 1889 г. и история във Висшето училище (дн. СУ) в София през 1892 г. Работи като учител в Берковица, Варна, Враца, Дупница, в Дирекцията по прехраната и в тютюнева фабрика до 1928 г. През последните години от живота си се занимава изключително с книжовна дейност. Редактира и издава от 1901 г. в-к “Изгрев”, редактира сп. “Младежка библиотека” (1904-1907 г.), “Учителски вестник” (1907-1915 г.). Участва в македонското освободително движение и в основаването на Радикалдемократическата партия заедно с Н. Цанов и Т. Г. Влайков през 1903 г. Заема длъжности в учителските съюзи и в Министерството на просветата. Автор е на научни и научнопопулярни исторически трудове, разкази, преводи, на учебници по стара, обща и нова история. На тази дата умират: \r\n2005 г. \r\nУмира българският певец Емил Димитров. \r\nРоден е през 1940 г. в Плевен в семейство на артисти-илюзионисти. Негов баща е Димитър Димитров, известен като Факира Мити, a майка му е французойката Анастасия Димитрова (по мъж), асистентка на Мити, с артистично име Мадам Сиси, рано развела се с баща му и завърнала се във Франция, тя често бива посещавана в родината си от Емил. \r\nПрез 1970 г. излиза един от най-големите му хитове „Моя страна, моя България“ , който по-късно става песен на столетието. Общо за целия си живот издава близо 30 албума, като 55 милиона копия са продадени само в Русия. Емил Димитров става известен във Франция, запознава се с Шарл Азнавур и Далида. Песента „Моя страна, моя България“ под названието „Моника“ е записана на френски, немски, италиански, испански. Водещи европейски звукозаписни компании сключват договори за записване и издаване на негови песни през 70-те години. Пее заедно, на една сцена, с Джани Моранди, Рики е Повери, Йосиф Кобзон и Алла Пугачова. Във Франция го очаква блестяща кариера, но той тъгува по родината и се завръща обратно в България. \r\nЖенен е за кратко за Грета Ганчева през 1967 г. От брака си с Мариета Димитрова през 1968 г. има син – Емил Димитров-син. \r\nОт 1999 година Емил Димитров не се занимава активно с музика заради влошеното си здраве след прекаран мозъчен инсулт. \r\n1978 г. \r\nУмира Димитър Попниколов (Д. П. Янев) - деец на македоно-одринското революционно движение, педагог. Роден е на 7 декември 1880 г. в с. Карахадър, Лозенградско. Завършва мъжката педагогическа гимназия в Одрин, след което работи като учител в Бургас. Включва се в дейността на местното дружество на ВМОРО и е избран за негов секретар. За революционна дейност е осъден задочно от Одринския военен съд. Взема активно участие в Илинденско-Преображенското въстание 1903 г. След неговия разгром се установява в София. Следва философия и педагогика в СУ \"Св. Климент Охридски\", а по-късно продължава образованието си в Женевския университет. Специализира в Швейцария, Белгия и Франция. След завръщането си в България работи в Министерството на народното просвещение, а от 1921 г. е директор на училище \"Т. Минков\" в София. Прокарва редица новаторски идеи – факултативно изучаване на западни езици, създава училище за родители, въвежда ученическо самоуправление и др. Член е на международна комисия за домашно възпитание в Брюксел и на международната организация \"Майката и семейното огнище\". Димитър Попниколов е сред учредителите на дружество \"Одринска Тракия\" (1914 г.), а по-късно и на Тракийската организация (1918 г.). Изработва мемоара за Тракия, представен на делегатите на Парижката мирна конференция 1919–1920 г.). Главен редактор е на в. \"Тракия\" (1921–1935 г.) и на в. \"Народен зов\" (1930 г.). Публикува книгите \"Одринска Тракия\", \"Преображенското въстание\", множество учебници и брошури. \r\n1952 г. \r\nУмира Георги Георгиев Губиделников - представител на едрата буржоазия, един от ръководителите на финансовата група ок. Българска търговска банка. Следва право във Франция, след което работи като адвокат. Взема участие в създаването на застрахователно дружество \"България\" в Русе. Участва в Управителния съвет на Българската търговска банка, а от 1905 г. до 1941 г. е неин главен директор. Едновременно с това е акционер и член на управителните съвети на дъщерните предприятия на банката – АД \"Бъдеще\", АД \"Адрее\", АД \"Бяло море\" и др. Представител на Народната партия в ХV и ХVIII ОНС. \r\n1945 г. \r\nУмира Боян Секулов (псевд. на Йордан Иванчев Йорданов) - български писател, литературен критик. През 1901 г. Завършва петокласното мъжко училище в град Враца. Поради липса на средства е принуден да се самообразова. През 1903 г. е ученик в Търговско-индустриалната камара в София; едновременно завършва и стенографски курсове във Висшето училище. Работи в редакцията на сп. “Демократически преглед”, където се сближава с Т. Г. Влайков. Чиновник в Дирекцията на статистиката в София (до 1912 г.). Участва в Първата световна война. Редактор е на сп. “Книжовен преглед” , в което обнародва рецензии за книги на български писатели. Десет години е редактор на в-к “Врачанско слово”, в който Ал. Муратов публикува рецензия за стихосбирки “Моторни песни” от Н. Вапцаров (бр. 223, 29 юни 1940 г.). В “Страница за младите” на вестника привлича за сътрудници Ст. Ц. Даскалов, Асен Босев, В. Воденичарски, Д. Аджарски, Кр. Григоров, П. Стъпов, Г. Авгарски и др. Негови съчинения са: “Васил Кънчов” (1909 г.), “Нашите правителства и министри от Освобождението до днес” (1911 г.). \r\n1941 г. \r\nУмира Васил Иванов Кутинчев- български генерал от пехотата (1918 г.). Завършва Военното училище в София (1879 г.). По време на Сръбско-българската война 1885 г. взема участие в боевете при Сливница, Драгоман и Цариброд и в превземането на Пирот. От 1908 г. до 1912 г. е начело на 1. Армейска област. По време на Балканската война 1912–1913 г. е командващ Първа българска армия, която воюва при Чаталджанските позиции. През Междусъюзническата война 1913 г. командва Първа, а след това и Втора българска армия. По време на Първата световна война 1914–1918 г. е генерал към щаба на Действащата армия и ген.-губернатор на област. През цялата си военна служба съдейства за развитието на Българската армия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.30", "title": "Денят 30 март в българската история"}
{"url": "http://www.focus-news.net/news/2019/03/30/2640817/sofiya-vavezhda-se-vremenna-organizatsiya-na-dvizhenieto-za-remonti-po-ul-aleko-konstantinov-i-ul-bunaya.html", "text": "Въвежда се временна организация на движението за ремонти по ул. „Алеко Константинов“ и ул. „Буная“ в София. Това съобщиха от пресцентъра на  Столична община .   \r\nЗабраняват се влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки, както следва:  \r\n-  от 30 март 2019 г. до 1 април 2019 г. по ул. „Алеко Константинов“ между бул. „Мадрид“ и ул. „Франсис де Пресансе“;  \r\n-  от 2 април 2019 г. до 5 април 2019 г. по ул. „Алеко Константинов“ между ул. „Франсис де Пресансе“ и ул. „Русалка“;  \r\n-  от 6 април 2019 г. до 12 април 2019 г. по ул. „Буная“ между бул. „Мадрид“ и ул. „Франсис де Пресансе“.", "date": "2019.03.30", "title": "София: Въвежда се временна организация на движението за ремонти по ул. „Алеко Константинов“ и ул. „Буная“"}
{"url": "http://www.focus-news.net/news/2019/03/30/2640802/afp-sasht-zayaviha-che-mogat-da-izpratyat-pomosht-za-venetsuela-s-cherveniya-krast.html", "text": "В петък САЩ обявиха, се са доволни от съобщението на Червения кръст за помощта, която ще предоставят на Венецуела. Те са готови да подкрепят мисията на международната организация, след като собствените им усилия се провалиха, предава  AFP .   \r\nЧервеният кръст и Червеният полумесец обявиха, че заедно ще предоставят нужната подкрепа на съсипаната икономически латиноамериканска държава в следващите две седмици, която по предварителни изчисления трябва да стигне до 650 000 венецуелци.   \r\nЕлиът Ейбрамс, специалният пратеник на САЩ за Венецуела, приветства инициативата на двете хуманитарни организации „Това е реална възможност и ние смятаме, че е отговор на усилията на президента Гуайдо“, е казал той на репортерите, като е изразил надежда, че „този път нещата ще тръгнат, а САЩ ще са доволни да използват посредничеството на международните организации, за да предоставят част от помощта на венецуелския народ“. \r\nСАЩ се опитаха заедно с Гуайдо още на 23 февруари да предоставят хуманитарна помощ през колумбийската граница, но венецуелските сили за сигурност не допуснаха това. Мадуро предупреди, че операцията е предвестник на американска инвазия в страната.   \r\nСАЩ обвиняват Мадуро, че раздава помощите само на хора, които подкрепят режима му, а не на онези, които най-много се нуждаят от тях.   \r\nЕйбрамс изтъква, че американската подкрепа за мисията на Червения кръст не цели смъкването на Мадуро, но все пак предупреди:. \"Помощта, която трябва да се окаже, за да се възстанови икономиката на страната изцяло, не може да се окаже, докато този режим не бъде заменен от демократично правителство“.   Ивелина Ватова", "date": "2019.03.30", "title": "AFP: САЩ заявиха, че могат да изпратят помощ за Венецуела с Червения кръст"}
{"url": "http://www.focus-news.net/news/2019/03/30/2640794/the-daily-express-tri-prichini-velikobritaniya-da-prosperira-sled-brekzit-razkritiyata-na-edin-lider-na-torite.html", "text": "Лорд Хауърд, страстен привърженик на Брекзит, посочва за  The Daily Express  поне три причини, които дават сигнал, че след като излезе от ЕС Великобритания ще процъфти. Лордът е бивш лидер на консерваторите и според него Обединеното кралство ще продължи да се развива усепшно в сферата на технологиите, финансите и креативните индустрии. Той призовава за единство в Обединеното кралство, за да се гарантира, че страната се възползва от огромното количество от благоприятни възможности, които получава благодарение на Брекзит. Пред една от лондонските телевизии лорд Хауърд е заявил в петък: „Докато Тереза Мей все още държи властта в ръцете си, ако не напуснем, бих могъл да се надявам, че и това ще се случи. Но ако не успеем, тогава следващият министър-председател ще има две основни цели: първата е да ни изведе от там, а втората – да обедини нацията. Веднага щом бъде взето решението и започне да се изпълнява, ние трябва да сме отново заедно като страна. Ние сме велика страни и пред нас има толкова много благоприятни възможности.   \r\nЛордът е обяснил също, че “ако погледнете в икономиката, ще откриете ключовете към бъдещето на глобалната икономика. Технологията е първият, в Европа няма технологичен хъб, който да се сравнява в Лондон и Кеймбридж. Второ, финансовите услуги, Лондон е столицата на финансовите услуги в света. Креативните индустрии е третият ключ – към тях ад добавим и спорта, Висшата лига е враг на света. Ние имаме всичко, тъй че нас ни очаква невероятно бъдеще.“  \r\nСпоразумението на Тереза Мей в петък бе отхвърлено за пореден път от депутатите – 344 депутати гласуваха „против“ и 286 – „за“. Така хвърлиха страната в още по-голям хаос и несигурност.    Ивелина Ватова", "date": "2019.03.30", "title": "The Daily Express: Три причини Великобритания да просперира след Брекзит, разкритията на един лидер на торите"}
{"url": "http://www.focus-news.net/news/2019/03/30/2640807/tazi-vecher-shte-se-provede-initsiativata-chasat-na-zemyata.html", "text": "Тази вечер ще се проведе инициативата „Часът на Земята“. Тя води началото си от 2007 г. и обединява послания и действия за опазване на природата по целия свят. По традиция тя се отбелязва всяка година в края на март за един час, от 20.30 до 21.30 часа. По време на Часа на Земята милиони хора по света символично изгасят осветлението в домовете си за един час, а знакови сгради притъмняват фасадите си. Така всички заедно отправят призив за по-устойчиво бъдеще, демонстрирайки какво влияние могат да имат малките постъпки върху голямата планета. Тематичното мото на тазгодишното издание е „Свържи се с природата“, а събитието ще стане факт в безпрецедентните 188 държави на планетата. \r\nДесетки български общини отново ще подкрепят инициативата, като изгасят символично осветлението за час. Още от сутринта в градинката на Народния театър „Иван Вазов“ в София врати ще отвори фермерският пазар „От нашата ферма – с любов за вас!“, който е пример за това как опазената природа подпомага развитието на бизнеса. Заедно с богатото разнообразие от фермерски и занаятчийски храни на малки производители, WWF организира и тематични работилници. В тях посетителите ще имат възможността да се научат да изработват декоративни фигурки от восък, да приготвят домашно сладко и сурови крекери, както и да участват в разпознаване на сирена. Така всеки сам ще може да се докосне до даровете на природата и да проследи процеса на превръщането им в питателна храна. Пазарът ще се проведе между 10.00 и 18.00 ч. \r\nВ съседство, на паркинга на площад „Батенберг“, ще бъдат разкрити и мобилни пунктове за събиране на текстил, стара техника и опасни отпадъци. Петдесет пешеходни светофара в града ще сигнализират във формата на сърце – отправяйки ясно послание за любов към природата, а НДК ще свети в зелено. \r\nКакто всяка година, кулминацията на събитията ще се състои пред Народния театър „Иван Вазов“ от 20:30 до 21.30 ч. В момента, в който емблематични за столицата сгради ще потънат в мрак,  ще започне акустичен концерт със специалното участие на Sofia Gospel Choir, Бояна Желязкова, Wet Pebbles Band, както и на традиционното огнено шоу. \r\nЗа трета поредна година WWF и Българската асоциация за ски в свободен и екстремен стил (БАССЕС) организират нощно изкачване на Черни връх. Сборният пункт ще бъде пред х. Алеко в 19.30 ч., откъдето групата ще поеме по маркиран маршрут, специално подбран в зависимост от метеорологичната обстановка. Участниците трябва да се снабдят с челници, както и да носят дрехи, съобразни с климатичните условия.  \r\nОрганизацията на българските скаути също се включва в Часа на Земята, мобилизирайки деца и младежи от клубовете в цялата страна. Те ще организират засаждане на дървета, посещения на музеи, експедиции сред гората, както и различни образователни игри.", "date": "2019.03.30", "title": "Тази вечер ще се проведе инициативата „Часът на Земята“"}
{"url": "http://www.focus-news.net/news/2019/03/30/2640820/vsichki-ofisi-na-agentsiyata-po-vpisvaniyata-v-stranata-shte-rabotyat-izvanredno.html", "text": "Всички офиси на Агенцията по вписванията в страната ще работят извънредно с работно време от 09.00 до 15.30 часа. Това съобщиха от пресцентъра на  Агенцията . Гишетата на Агенцията в София ще бъдат отворени за клиенти и на 31 март 2019 г. от 09.00 до 15.30 часа. Така институцията цели да улесни подаването в срок на декларациите по чл.38, ал.9, т.2 от Закона за счетоводството. Законовият срок за подаване на заявленията за липса на дейност на търговци и юридически лица с нестопанска цел е от 01 януари 2019 г. до 31 март 2019 г.   \r\nАгенцията по вписванията припомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел (ТРРЮЛНЦ) – www.brra.bg. Според статистика на институцията се наблюдава тенденция на нарастващ брой подавани заявления с електронен подпис.  \r\nДо момента в Агенцията по вписванията са постъпили около 100 000 декларации, т.е. 50 % от общия брой, които се очаква да бъдат внесени. От тях около половината са подадени на гише, а останалата половина - по електронен път. На база подадените заявления от миналата година се очаква в следващите 8 дни да бъдат внесени над 75 000 заявления. \r\n„Миналата година в системата на Търговския регистър бяха извършени действия по обновяване и модернизиране, което увеличи с осем пъти капацитета ѝ на работа. Въпреки това, апелирам към търговците и юридическите лица с нестопанска цел да не чакат последните дни, за да внесат декларациите си“, каза Габриела Козарева, изпълнителен директор на Агенцията по вписванията.", "date": "2019.03.30", "title": "Всички офиси на Агенцията по вписванията в страната ще работят извънредно"}
{"url": "http://www.focus-news.net/news/2019/03/30/2640818/", "text": "Роджър Федерер е вторият фхиналист на турнира от сериите \"Мастърс\" в Маями. По категоричен начин той победи Денис Шаповалов с 6:2, 6:4 за малко повече от час. \r\nЗа 5-и път в кариерата си Федерер се класира за финал в Маями. Той е с амбицията да спечели 4-ото отличие. \r\n  Джон Иснър ще защитава титлата си от 2018 година.", "date": "2019.03.30", "title": "Спорт: На финала в тенис турнира в Маями Роджър Федерер излиза срещу Джон Иснър"}
{"url": "http://www.focus-news.net/news/2019/03/30/2640822/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-buhovo.html", "text": "От 9.30 часа Архиерейска Преждеосвещенна света Литургия в храм „Св. Николай Чудотворец“ в  Бухово, с благословението на Негово светейшество Българския патриарх и Софийски митрополит Неофит, ще оглави Негово преосвещенство Белоградчишкият епископ Поликарп - викарий на Софийския митрополит, предаде репортер на  Агенция \"Фокус\" . \r\nНикола ПEТКОВ", "date": "2019.03.30", "title": "София: Негово преосвещенство Белоградчишкият епископ Поликарп ще оглави Архиерейска света Литургия в Бухово"}
{"url": "http://www.focus-news.net/news/2019/03/30/2640821/denyat-30-mart-v-svetovnata-istoriya.html", "text": "През 1814 г. в Амстердам е коронясан първият крал на Нидерландия Вилхелм І. През 1842 година в САЩ е проведена първата операция с пълна упойка. Подписан е Парижкият мирен договор, с който завършва Кримската война между Русия и Османската империя (1856 година). Договорът временно прекратява руското влияние на Балканите. Черно море остава неутрално и е затворено за военни кораби. Молдова и Влашко остават под юрисдикцията на Османската империя, но им се гарантира независима конституция. С договора Русия отстъпва на Княжество Молдова част от южна Бесарабия, с територии, населени предимно с български преселници, установени там в началото на XIX в. Техен център бил гр. Болград. През 1946 година церемонията по връчването на филмовите награди “Оскар” се предава за пръв път по радиото. Пак на “Оскар”, но през 1992 година филмът “Мълчанието на агнетата” печели пет награди - за най-добър филм, режисура, главна мъжка роля на Антъни Хопкинс, главна женска роля на Джоди Фостър и адаптиран сценарий.  През 1981 г. президентът на САЩ Роналд Рейгън е ранен от 25-годишния Джон Хинкли. При стрелбата е ранен и прессекретарят му Джеймс Брейди. Куршумът пропуска сърцето на президента с не повече от 3 сантиметра и уцелва белия му дроб, което и спасява живота му. На 30 март са родени:  султан Мехмед ІІ Фатих (Завоевател) – покорителят на Константинопол (през 1453 година), испанският художник Франсиско Хосе де Гойя  и рокмузикантът Ерик Клептън. На тази дата  умира  австрийският философ-мистик Рудолф Щайнер. От 1973 г. се отбелязва като Празник на ПУ „Паисий Хилендарски”. \r\n 2018 г.  \r\nХиляди палестинци от ивицата Газа се сблъскват с израелските сили по време на организиран от движението Хамас протест край границата с Израел. 16 палестинци са убити, над 1300 са ранени.  \r\n2018 г.  \r\nПолският президент Анджей Дуда налага вето на закон за разжалване на висши офицери от времето на комунизма.  \r\n2018 г.  \r\nПрезидентът на Международния олимпийски комитет Томас Бах се среща с лидера на КНДР Ким Чен-ун. Според Бах Ким изразява готовност да пусне севернокорейските атлети да участват на Летните олимпийски игри в Токио през 2020 година. \r\n2017 г. \r\nВърховния комисар на ООН за бежанците съобщава, че общият брой бежанци от Сирия достига над пет милиона души. \r\n2015 г. \r\nВъв Великобритания започва кампания за парламентарни избори. \r\n2014 г. \r\nСоциалистката Ан Идалго спечелва изборите за кмет на Париж. \r\n2013 г. \r\nНовото правителство на Йордания полага клетва. \r\n2012 г. \r\nСенатът на САЩ одобрява единодушно резолюция, осъждаща „репресивните политики срещу тибетци“, и призовава Китай да „облекчи рестрикциите срещу тибетците, да освободи затворниците и да позволи достъп на чуждестранни журналисти и дипломати след вълна от самозапалвания в знак на протест“. \r\n2012 г. \r\nВ град Куета на провинция Белуджистан в Пакистан мотористи откриват стрелба по автобус в резултат на което са убити четирима шиити и още седем души ранени. На 40 км южно от града са убити двама местни служители на агенцията на ООН за храна и земеделие в Мастунг. \r\n2012 г. \r\nСкандалният политик от лявата политическа партия Respect Джордж Галоуей се завръща изненадващо на политическата сцена, спечелвайки депутатско място в Камарата на общините на Обединеното кралство. \r\n2012 г. \r\nОт Байконур стартира последната ракета-носител Протон-К с военен спътник на борда. Няма информация за предназначението на спътника. До този момент са изстреляни общо 300 ракети от този тежък клас. \r\n2011 г. \r\nНАТО започва операция \"Обединен защитник\" и взема контрола над военните операции в Либия. \r\n2011 г. \r\nВ резултат от наводнение в Намибия загиват 62 души. Около 10 000 човека остават без покрив. Това е едно от най-големите природни бедствия, връхлетели Намибия. \r\n2011 г. \r\nПри наводнения в южната част на Тайланд загиват 38 души. В курортните комплекси на страната са блокирани хиляди туристи поради силния вятър, вълнението и дъждовете. Около 1 млн. човека са засегнати от наводненията и свлачищата, в южната част на страната. \r\n1998 г. \r\nБившият премиер на Армения Роберт Кочарян е избран за президент на страната. \r\n1998 г. \r\nВ Брюксел започва сесия на Европейския съюз, която решава въпроса за разширяването на общността. България е сред аутсайдерите заради недостатъчно развитата си икономика. \r\n1992 г. \r\nФилмът “Мълчанието на агнетата” печели пет награди “Оскар” - за най-добър филм, режисура, главна мъжка роля на Антъни Хопкинс, главна женска роля на Джоди Фостър и адаптиран сценарий. \r\n1987 г. \r\nНа публичен търг в Лондон картината на Ван Гог “Слънчогледи” е продадена за 50 млн. долара. \r\n1981 г. \r\nПрезидентът на САЩ Роналд Рейгън е ранен от 25-годишния Джон Хинкли. При стрелбата е ранен и прессекретаря му Джеймс Брейди. Куршумът пропуска сърцето на президента с не повече от 3 сантиметра и уцелва белия му дроб, което и спасява живота му. „Надявам се, че сте републиканци. ” казва той на хирурзите, макар, че те не са, но доктор Джиорандо му казва „Днес всички сме републиканци, г-н президент.” \r\n1946 г. \r\nЦеремонията по връчване на наградите “Оскар” за първи път се предава по радиото. Оскар е филмова награда, присъждана от Американската филмова академия от 1928 г. Дава се за американски (и англоезични) филми във всичките им компоненти (вкл. за анимация и документалистика), както и за най-добър чуждоезиков филм, чиято премиера по екраните на САЩ е била до края на предходната година. Условието за номинация на филм е да бъде прожектиран поне 1 седмица в Лос Анджелис. Наградите се печелят в 5 категории (\"най-добър филм\", \"режисура\", \"сценарий\", \"актьор\" и \"актриса\"). До 1944 г. не съществува ограничение за броя на филмите, номинирани в 1 категория (дн. са 5). Филмът с най-много награди до 2001 г. е \"Титаник\". Най-много номинации за актьор има Дж. Никълсън (11). През 1963 г. С. Поатие е първият чернокож актьор печелил “Оскар”. Дж. С. Скот и М. Брандо са единствените, които отказват наградите заради несъгласие с експанзията и аморалността на филмовата индустрия. Статуетките \"Оскар\" се произвеждат от \"RS Owens\" в Чикаго (САЩ); съдържат 90% калай и 10% антимон, покрити са с мед, никел, сребро и злато, лакирани са с епоксид. Носителите на \"Оскар\" връщат статуетките си в Академията, за да им се добавят метални табелки с имената. Наградите се връчват в края на март на пищна церемония, излъчвана по екраните от над 80 тв компании по света. \r\n1945 г. \r\nПо време на Втората световна война (1935-1945 г.) съветската армия превзема града и пристанището Данциг (Гданск). Два месеца по-късно го предава на Полша. Данциг е пристанище при устието на река Висла, пруски град от 1793 г. до 1919 г. Версайският договор дава на Данциг статута на “свободен град”, за да осигури на Полша излаз на море. Градът е управляван от специален пълномощник на ОН и избран Сенат, който през 1933 г. минава под контрола на местната нациска партия. През лятото на 1939 г. Хитлер проявява претенции към полския коридор и към Данциг. Това става повод за избухването на втората световна война. На 1 септември същата година нацистите провъзгласяват обединението на града с Германия.След като градът е върнат отново на Полша германското население е изселено и той е преименуван на Гданск. \r\n1858 г. \r\nХаймен Липмен патентова молива с гума за триене. \r\n1856 г. \r\nПодписан е Парижкият мирен договор, с който приключва Кримската война. Договорът е подписан по време на конгрес на Великите сили. С него се слага край на Кримската война между Русия и Османската империя, и временно прекратява руското влияние на Балканите. Черно море остава неутрално и е затворено за военни кораби. Молдова и Влашко остават под юрисдикцията на Османската империя, но им се гарантира независима конституция. С договора Русия отстъпва на Княжество Молдова част от южна Бесарабия, с територии, населени предимно с български преселници, установени там в началото на XIX в. Техен център бил гр. Болград. Във втората част на договора между Австрия, Великобритания и Франция, подписан на 15 април 1856 г. се изразява готовността на тези три страни, да защитават клаузите на Парижкия мирeн договор дори с цената на въоръжена намеса срещу всеки, който би ги нарушил. \r\n1842 г. \r\nВ САЩ е проведена първата операция с пълна упойка. \r\n1814 г. \r\nВ Амстердам е коронясан първият крал на Нидерландия Вилхелм І. \r\n1492 г. \r\nИспанските владетели крал Фердинанд и кралица Изабела I подписват указ за изгонване на евреите от страната. Фердинанд ІІ Арагонски е крал на Арагон (от 1479 г.), Сицилия (от 1468 г.) и Испания (от 1479 г. ). Той е съпруг на Исабела I Кастилска. Чрез династичния брак между владетелите на Кастилия и Арагон се слага началото на Кралство Испания, което Фердинанд II Арагонски управлява заедно със съпругата си. Кралската власт укрепва, ограничават се привилегиите на аристокрацията. През 1492 г. испанската армия превзема Гранада - последната крепост на маврите, с което завършва Реконкистата. През 1504 г. Фердинанд II Арагонски превзема Неаполитанското кралство. На тази дата са родени: \r\n1945 г. \r\nРоден е Ерик Клептън - английски рокизпълнител и един от най-добрите блускитаристи. Професионално с музика се занимава от 17-годишна възраст. Свири в групите “Рустърс” (1963 г.), “Ярбърдс” (1963-1965) г. и “Блусбрейкърс” (1965-1966 г.), свързани с негърския блус и ритъм енд блус. Популярността му в средата на 60-те години е огромна - по лондонските улици се появяват надписи “Клептън е Бог”. Основател е на суперформацията “Крийм” (1966-1968 г.), заедно с Дж. Брус и Дж. Бейкър. До края на 60-те години работи и в др. супергрупа - “Блайнд Фейт”. В началото на 70-те години създава групата “Дерек и Доминос”. Под влияние на интензивния живот и опиатите от 1971 г. до 1973 г. изпада в творческа депресия. От 1970 г. до края на 80-те години успява да издаде около 15 албума, а много от песните му заемат челни места в класациите. Негови албуми с “Ярдбърдс”: “Five Live Yardbirds” (1964 г.), “For Your Love” (1965 г.), “Eric Clapton & The Yardbirds” (1972 г.); с “Блусбрейкърс”: “Bluesbreakers with Eric Clapton” (1965 г.); с “Крийм”: “Fresh Cream” (1966 г.), “Wheels of Fire” (1968 г.), “Love Cream” (1970 г.), “The Very Best of Cream” (1983); с “Мадърс ъф инвеншън”: “We’re Only In It for the Money” (1968 г.); с “Блайнд фейт”: “Blind Faith” (1969 г.); солови: “Wric Clapton” (1970 г.), “461 Ocean Boulevard” (1974 г.), “No Reason to Cry” (1976 г.), “Just One Night” (1980 г.), “Another Ticket” (1981 г.), “Strange Brew” (1983 г.), “Behind the Sun” (1985 г.), “The Cream of Eric Clapton” (1987 г.), “Journeyman” (1989 г.), “Night” (1991 г.), “From the Cradle” (1994 г.), “Live in the 70’s” (1995 г.), “Piligrim” (1998 г.), “Riding With The King” (2000 г.), “Reptile” (2001 г.). \r\n1894 г. \r\nРоден е Сергей Владимирович Илюшин - руски авиоконструктор. През 1968 г. става член на АН на СССР. От 1931 г. организира и ръководи конструкторско бюро. През 1939 г. създава щурмовия самолет Ил-2 , който се смята за най-добрия щурмовик във Втората световна война. Известни са бомбардировачите Ил-4 (1938 г.), Ил-6 (1943 г.) и първия съветски реактивен бомбардировач Ил-28 (1948 г.). Пътническите самолети Ил-12 (1946 г.), Ил-14 (1951 г.), Ил-18 (1957 г.) дълго време се използват в гражданската авиация на много страни. Днес се използват пътническите самолети Ил-62 и Ил-76. В българската военна авиация са използвани бомбардировачът Ил-4 под названието \"Жерав\" (1939-1949 г.), щурмовият самолет Ил-2 (1945-1957 г.) и разузнавателният самолет Ил-28 (1958-1970 г.). \r\n1880 г. \r\nРоден е Шон О’Кейси- ирландски писател, драматург, политически деец, комунист. Участва в Дъблинската стачка (август 1913 - януари 1914 г.). Секретар е на организацията \"Ирландска революционна армия\". На национално-освободителното движение е посветена трилогията му \"Сянката на стрелеца\" (1925 г.), \"Юнона и паунът\" (1925 г.), \"Плугът и звездите\" (1926 г.). В драмите си \"Звездата става червена\" (1940 г.), \"Пурпурният прах\" (1940 г.), в поетически приповдигнатата трагедия \"Червени рози за мен\" (1942 г.), във фантастичната комедия \"Петелът денди\" (1949 г.), в лиричната пиеса \"Огънят на епископа\" (1955 г.) се обявява срещу утвърдения обществен морал и проповядва крайно радикални идеи. Създава шесттомната автобиографична епопея \"Огледало в дома ми\" (1939-1954 г.), в която представя широка картина на обществения живот в Ирландия и Англия. В сборник със статии: \"Летящата оса\" (1937 г.), \"Зелената гарга\" (1956 г.), \"Под цветната шапчица\" (1963 г.), \"Проклятия и благословии\" (1967 г.), защитава реализма, противопоставяйки се на натурализма и модернизма. В публицистиката си проповядва идеите на интернационализма. \r\n1853 г. \r\nРоден е Винсент Ван Гог - холандски художник, представител на постимпресионизма. След като заминава за Париж се свързва с кръга импресионисти \"Татко Танги\". Умира на 47-годишна възраст, 2 години след съвместната си работа с П. Гоген в Арл, където прави опит за самоубийство. Произведенията му от първата половина на 80-те години са издържани в сумрачна гама, изпълнени със страстна емоционалност, остродраматично възприятие на живота и социален протест. След 1888 г. създава трагични образи, изпълнени в експресивен маниер. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др. \r\n1844 г. \r\nРоден е Пол Верлен - френски поет, един от най-видните представители на френския символизъм. Започва да пише под влиянието на литературния кръг \"Парнас\", романтиците и Ш. Бодлер. Верлен приближава лексиката и синтаксиса на поетичната реч към простата беседа. През 1871 г. служи в Бюрото по печата на Парижката комуна. По-късно живее в провинцията и два пъти посещава Белгия и Англия. Неговата книга \"Романси без думи\" (1874 г.) определя основните линии на естетиката на символизма. Издава сборник стихове - \"Далечно и близко\" (1874 г.), \"Паралелно\" (1889 г.), статии за Артур Рембо, Стефан Маларме и други (\"Прокълнатите поети\", 1884 г.). \r\n1432 г. \r\nРоден е Мехмед ІІ Фатих - турски султан, завоевател на Цариград. За първи път заема престола на 1 декември 1444 г. Отказва се в полза на баща си Мурад II през септември 1446 г., а след неговата смърт на 3 май 1451 г. окончателно заема престола. През 1453 г. обсажда столицата на Византийската империя, превзема я на 29 май. През 1456 г. е разбит от Я. Хуниади пред Белград, а неговите пълководци се победени в Албания и Епир от войските на Скендербег през 1461 г. През 1459 г. покорява Ср. Гърция и Сърбия, Трапезундската империя, о-в Лесбос (1462 г.), Влашко (1463 г.), Карамания (1463 г.) и о-в Евбея (1470 г.). От 1470 г. до 1474 г. неговите пълчища разоряват Хърватско, Щирия, Крайна, Каринтия и Унгария, дори заплашват Венеция, която е принудена през 1479 г. да изостави Шкодра. Същата година му е нанесено поражение в Унгария и опитите му да завземе о-в Родос се провалят (1480 г.). На тази дата умират:  \r\n2016 г.: \r\nУмира Юрий Бутирин създателят на култовата анимационна поредица \"Ну, погоди!\". \r\n2016 г.:  \r\nУмира Юрий Бутирин създателят на култовата анимационна поредица \"Ну, погоди!\". \r\n2002 г. \r\nУмира Елизабет Анджела Маргарет- кралицата майка на Великобритания; дъщеря на граф Боус-Лайън, съпруга на принц Албърт (от 12.05.1937 г. - крал Джордж VI). През Първата световна война доброволно става медицинска сестра. Адолф Хитлер я нарича \"най-опасната жена в Европа\". Съпругът й умира на 6 февруари 1952 г., но тя отстъпва трона на дъщеря си Елизабет II. Прозвището \"кралица майка\" получава при визитата си в САЩ и Канада през 1954 г. На 9 май 1995 г. произнася прочутата си реч по повод 50 годишнината от победата над фашизма. През 2000 г. Великобритания празнува 100-годишния й юбилей. Погребана е в семейната гробница в Уиндзор. \r\n1981 г. \r\nУмира Михаил Александрович Леонтович - руски физик-теоретик. Завършва Московския университет през 1923 г. Създател е на научна школа по радиофизика и физика на плазмата. От 1946 г. е член на АН на СССР . Автор на научни трудове по статична физика, разпространение на радиовълните, теория на антените. \r\n1970 г. \r\nУмира Густав Брюнинг – германски политик. Учи философия и политически науки. Участва в Първата световна война като офицер от пехотата. Католик, монархист и националист по убеждение. Членува в Партията на католическия център. От 1924 г. е депутат, а от 1929 г. оглавява фракцията на Центъра в Райхстага. На 30 март 1930 г. е назначен от Хинденбург за канцлер, ръководи правителството до 30 май 1932. Довереник на райхспрезидента, в управлението си преследва 3 цели – окончателна ревизия на Версайската система от договори, реставрация на монархията и установяване на режим, при който ролята на партиите и на парламента в политически живот да е ограничена. Губи подкрепата на Райхстага и управлява с извънредни укази. За да разреши икономическите проблеми на Германия, предприема непопулярни дефлационни мерки. По време на първите Хитлерови чистки през 1934 г. емигрира в САЩ, където е преподавател в Харвардския университет (1939-1951 г.). За кратко време се връща във ФРГ и преподава в Кьолн (до 1954 г.), след което окончателно се установява в САЩ. \r\n1965 г. \r\nУмира Александър Александрович Харкевич- руски учен в областта на електросъобщенията и електроакустиката, от 1964 г. член на АН на СССР . През 1930 г. завършва Ленинградския електротехнически институт, от 1929 до 1932 г. работи в централна радиолаборатория . След което до 1938 г. преподава в Ленинградската военна електротехническа академия, а от 1938 г. до 1941 г. и в Ленинградския електротехнически институт по съобщенията, и в други институти. В периода 1941 г. – 1944 г. ръководи научно-изследователски работи в Московския физико-техническия институт, а четири години по-късно и в Киевския физически институт. От 1962 г. е директор института по проблеми на предаването на информацията. Основните му трудове са по теория и изчисления на електроакустични апарати, теория на спектрите, теория на електрическите трептения. Автор е на повече от 100 научни труда, сред които 10 монографии, на “Очерци по обща теория на съобщенията” (1955 г.) и фундаментален труд по теория на информацията. \r\n1944 г. \r\nУмира Михаил Георгиевич Попруженко- руски славист, историк и палеограф, редовен член на БАН. Завършва славянска филология в Новоросийския университет в Одеса. След Октомврийската революция 1917 г. напуска Русия и през 1919 г. се установява в България. От 1920 г. до 1941 г. е професор по история на руската литература в СУ \"Св. Климент Охридски\". Действителен член на Българския археологически институт и член на Македонския научен институт в София. Научните му занимания са в областта на старобългарската литература. Издава редица трудове \"Миналото на глаголицата\", \"Синодик на цар Борил\", \" Козма Презвитер\", \"България и Киевска Русия\", \"Н. Геров в историята на Българското възраждане\", \"М. С. Дринов\" и др. \r\n1925 г. \r\nУмира Рудолф Щайнер – австрийски философ-мистик, основоположник на антропософията. Последовател на натурфилософията на Гьоте, редактор и коментатор на неговите естественонаучни съчинения. Изпитва влиянието на еволюционистичното учение на Чарлз Дарвин и Е. Хекел, а по-късно на “философията на живота” на Фр. Ницше. През 1902 г. се насочва към теософията и оглавява немската секция на Теософското общество. След конфликта с него през 1913 г. (заради провъзгласяването на Кришнамурта за нов месия) основава Антропософско общество с център Дорнах, Швейцария. Щайнер се стреми да превърне теософията в “експериментална” наука, поставяща си за цел да разкрие “тайните” сили на човека с помощта на специални упражнения (евритмия, музика, мистерии, медитация и др.). Работи върху проблеми на педагогиката, образованието, отделните видове изкуства, медицината, космологията, историята на религията и др. От 1919 г. развива утопичната идея за преодоляване на бездушно-механистичното стопанисване чрез “духовен” подход към природата (преобразяване на земеделието чрез биоритмизиране на растенията и др.). В политическите му утопии личи влиянието на Платон: според Щайнер социалният организъм трябва да се раздели на 3 независими сфери – държавна , правова и икономическа.Учението му получава разпространение преди всичко в Германия, без да има особено влияние върху художествена интелигенция. Щайнер се изявява и като драматург, скулптор и архитект, оказал значително влияние върху експресионизма в архитектурата. Антропософското общество е преследвано от нацистите след 1933 г. През 60-те години се забелязва известен интерес към щайнерианството в Западна Европа и САЩ. \r\n1907 г. \r\nУмира Лео Таксил (псевдоним на Габриел Антоан Жоган-Пажес) - френски журналист. Получава възпитание при йезуитите, но през 1879-1885 г. публикува редица антирелигиозни сатири. През 1885 г. се разкайва и се връща в лоното на Католическата църква. По поръка на висшите църковни кръгове критикува масоните, смятани от папа Лъв ХIII за най-опасните врагове на Църквата. Автор е на книги, в които има немалко измислици за масоните и техните връзки с дявола. През 1897 г. неочаквано за Църквата Таксил публично заявява, че всичко написано от него за масоните е мистификация, съчинена от него и неколцина помощници за разобличаване на църковния обскурантизъм. Скандалът, последвал признанието на Таксил, нанася голяма вреда на авторитета на папата и Католическата църква. Впоследствие е отлъчен от Църквата. В своите съчинения “Свещеният вертеп” (1880 г.), “Забавна Библия” (1882 г.), “Забавно евангелие, или Животът на Иисус” (1884 г.) и др. Лео Таксил осмива религията, свещените книги, личния живот на папата. Въпреки липсата на сериозна научна критика произведенията му имат решаваща роля в борбата срещу клерикализма. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.30", "title": "Денят 30 март в световната история"}
{"url": "http://www.focus-news.net/news/2019/03/30/2640824/sofiya-shte-bade-izvarshen-remont-na-relsoviya-pat-po-marshruta-na-tramvayni-linii-4-5-i-11-na-30-i-31-mart.html", "text": "Ще бъде извършен ремонт на релсовия път по маршрута на трамвайни линии № 4, 5 и 11 на 30 и 31 март в София. Това съобщиха от пресцентъра на  Столична община . \r\nОт 08.00 часа до 16.00 часа на 30 и 31 март 2019 г., „Столичен електротранспорт“ ЕАД ще извърши текущ ремонт и профилактика на релсовия път и контактно-кабелната мрежа по бул. „Цар Борис ІІІ“ в участъка от трамвайно обръщателно колело „Братя Бъкстон“ до спирка „ул. Райска градина“. \r\nОт 04.30 часа до 16.00 часа на 30 и 31 март 2019 г. трамваите по линии 4,5 и 11 ще се движат по променен маршрут.  \r\nТрамваите по линия № 4 ще се движат от метростанция „Хан Кубрат\" до ж. к. „Бр. Бъкстон“.  \r\nТрамваите по линия № 5 ще се движат от Съдебната палата до обръщателно колело „Бр. Бъкстон”. \r\nТрамваите по линия № 11 ще се движат от кв. „Илиянци” до обръщателното колело „Овча купел”. \r\nСлед 16.00 часа на 30 и 31 март 2019 г. движението на трамваите от линии № 4, 5 и 11 ще се извършва по постоянните им маршрути. \r\nРазкрива се  временна автобусна линия № 5-ТМ с маршрут: кв. „Княжево” (начална и крайна спирки на автобусни линии № 58 и 59), бул. “Цар Борис ІІІ”, надясно по бул. „Братя Бъкстон”, надясно по ул. „Тодор Каблешков” и наляво по бул. „Цар Борис ІІІ”, по маршрута двупосочно с показатели. \r\nАвтобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и „Бул. Никола Петков” в посока кв. „Княжево“.", "date": "2019.03.30", "title": "София: Ще бъде извършен ремонт на релсовия път по маршрута на трамвайни линии № 4, 5 и 11 на 30 и 31 март"}
{"url": "http://www.focus-news.net/news/2019/03/30/2640815/bdzh-preminavaneto-ot-zimno-kam-lyatno-chasovo-vreme-shte-zasegne-razpisaniyata-na-29-vlaka-v-noshtta-sreshtu-nedelya.html", "text": "Предстоящата смяна на часовото време, в нощта срещу неделя, ще наложи промени във времепътуването на общо 29 влака. Това съобщиха от  пресцентъра на БДЖ.  При преминаването от зимно към лятно часово време всички влакове, които се движат след 03.00 ч., ще генерират виртуално 60 минути закъснение в нощта между 30 март 2019 г. и 31 март 2019 г.  \r\nСмяната на часовото време тази година ще засегне 11 бързи влака, един международен влак, 9 пътнически влака, както и 8 крайградски влака. Тези композиции ще се движат с коригирани разписания, тъй като при разминаването с други влакове в еднопътни участъци, се предизвикват промени и в техните разписания от порядъка на 10-15 мин. \r\nПоради тази причина няма да бъдат осъществени връзките на общо 8 влака, основно на пътуващите с нощните композиции, във възелни гари с влакове по други направления, които се движат в сутрешните часове в интервала между 05.00 ч.- 07.00 ч. \r\nВлаковете, които ще се движат с коригирани разписания, пътуват по направленията основно на нощните влакове: София-Варна /през Горна Оряховица и Карлово/, Пловдив-Варна, София-Пловдив-Бургас, Повеляново-Добрич-Кардам, както и единични влакове Мездра-Видин, Самуил-Силистра, Самуил-Русе. \r\nПодробна информация за разписанията на влаковете клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.30", "title": "БДЖ: Преминаването от зимно към лятно часово време ще засегне разписанията на 29 влака в нощта срещу неделя"}
{"url": "http://www.focus-news.net/news/2019/03/30/2640819/dobrich-obshtina-kavarna-shte-se-vklyuchi-v-kampaniyata-chasat-na-zemyata.html", "text": "Община Каварна отново ще се включи в световната инициатива \"Часът на Земята\" на природозащитната организация WWF България. Това съобщиха от пресцентъра на  Община Каварна . За втора поредна година \"Часът на Земята\" ще продължи цял ден. Колкото и сериозен да изглежда проблемът с климатичните проблеми и загубата на биоразнообразие, решението му зависи от ежедневните избори на всеки един от нас. Ето няколко идеи за малки стъпки, които да предприемете, за да помогнете да опазим природата, от която всички зависим:  \r\nНамалете употребата на пластмаса, търсете алтернативи за многократна употреба.  \r\nРециклирайте и преизползвайте.  \r\nХодете повече пеша, карайте колело или използвайте градски транспорт.  \r\nИзключвайте електричеството, когато не го ползвате.  \r\nИзползвайте енергоспестяващи електроуреди и когато е възможно - зелена енергия.  \r\nПосадете растения.  \r\nПазарувайте от местни производители.  \r\nХранете се устойчиво.  \r\nКонсумирайте толкова, колкото наистина ви е необходимо.  \r\nПодкрепете работата на WWF в опазването на природата: https://www.spasetedivatapriroda.bg/.  \r\nСподеляйте положителния си пример с хората около вас.  \r\nСигнализирайте до отговорните институции при нередности като незаконна сеч и бракониерство, например.", "date": "2019.03.30", "title": "Добрич: Община Каварна ще се включи в кампанията \"Часът на Земята\""}
{"url": "http://www.focus-news.net/news/2019/03/30/2640811/sofiya-stolichna-obshtina-razkriva-tri-mobilni-punkta-za-spetsifichni-otpadatsi-za-chasat-na-zemyata.html", "text": "И през тази година Столична община ще вземе активно участие в отбелязването на световната инициатива „Часът на Земята“. Това съобщиха от пресцентъра на  Общината . Освен с традиционното изгасяне на осветлението на значими сгради в София за един час – между 20.30 и 21.30 часа, за целия ден в неделя ще бъдат разкрити временни мобилни пунктове за изземане на специфични отпадъци – старо електрическо и електронно оборудване, текстилни отпадъци и опасни отпадъци. Мобилните пунктове ще са разположени на паркинга на пл. „Батенберг“ между 11.00 и 16.00 часа. \r\nЗа втора поредна година за Часът на Земята ще бъде разкрит Фермерски пазар с богато разнообразие от фермерски и занаятчийски храни на малки производители от различни краища на страната. Той ще бъде разположен в градинката срещу Народния театър и ще работи между 10.00 и 18.00 часа \r\nВ допълнение към инициативите, Столична община ще освети зеления сигнал на 50 пешеходни светофара в града във формата на сърце – отправяйки ясно послание за любов към природата и подсещайки гражданите да изгасят осветлението си вечерта, включвайки се в световната инициатива. \r\nСтоличани и гостите на града са поканени и на традиционното гасене на светлини за Часа на Земята и съпътстващото го огнено шоу пред Народния театър „Иван Вазов“ от 20.30 часа.", "date": "2019.03.30", "title": "София: Столична община разкрива три мобилни пункта за специфични отпадъци за „Часът на Земята“"}
{"url": "http://www.focus-news.net/news/2019/03/30/2640826/blagoevgrad-rafting-sezon-2019-g-kray-simitli-shte-bade-otkrit-s-bogata-programa.html", "text": "Рафтинг сезон 2019 г. край Симитли ще бъде открит на 30 март с богата програма. Това каза за  Радио „Фокус“ – Пирин  Станимир Станимиров – Чачи, инструктор по рафтинг, каяк и алпинизъм в Община Симитли. Организатори на събитието са община Симитли, съвместно с рафтинг център Х-клуб Симитли. „В събота откриваме рафтинг сезона. Тогава ще започнем спусканията по река Струма с лодки, защото времето го позволява“, каза още Станимиров. Той добави, че организаторите са подготвили много богата програма, началото на която ще бъде поставено в 10.00 часа. „Базата на рафтинг център Х-клуб се намира на входа на Кресненското дефиле, при метанстанцията“, допълни Станимиров. Той отбеляза, че за всички желаещи ще работят и останалите атракции в рафтинг центъра. \r\nЛивия НИНОВА", "date": "2019.03.30", "title": "Благоевград: Рафтинг сезон 2019 г. край Симитли ще бъде открит с богата програма"}
{"url": "http://www.focus-news.net/news/2019/03/30/2640827/na-tretata-nedelya-na-velikiya-post-otbelyazvame-krastopoklonna-nedelya.html", "text": "Третата неделя на Великия пост е Кръстопоклонна неделя. По този повод във всички епархии на Българската православна църква се отслужва света Василиева Литургия, предаде репортер на  Агенция \"Фокус\"  . От олтара на храмовете се изнася Светия Кръст за благословение и поклонение  на християните. В катедралния храм \"Св.св. Кирил и Методий\", град Гоце Делчев, днес от 17.00 часа, Архиерейска вечерня ще оглави Негово високопреосвещенство Неврокопски митрополит Серафим. \r\nНа Кръстопоклонна неделя, 31 март, митрополит Серафим ще оглави  Архиерейска света литургия в храм „Св. св. Кирил и Методий”, гр. Гоце Делчев (Неврокоп). Началото е от 9.00 часа.  \r\nНикола ПЕТКОВ", "date": "2019.03.30", "title": "На третата неделя на Великия пост отбелязваме Кръстопоклонна неделя"}
{"url": "http://www.focus-news.net/news/2019/03/30/2640828/sofiya-razreshava-se-parkiraneto-v-krayna-dyasna-lenta-po-bul-dragan-tsankov-prez-pochivnite-dni.html", "text": "Разрешава се паркирането в крайна дясна лента по бул. „Драган Цанков“ през почивните дни. Това съобщиха от пресцентъра на  Столична община . От 08.00 до 20.00 часа през почивните дни, официалните празници и обявените от Министерски съвет за неприсъствени дни в периода от 30 март 2019 г. до 29 септември 2019 г.  се разрешава престоят и паркирането на пътни превозни средства в крайна дясна лента на бул. „Драган Цанков” между ул. „Никола Мирчев” и бул. „Пейо К. Яворов” в посока центъра на града, извън зоните за престрояване и спирките на масов градски транспорт.", "date": "2019.03.30", "title": "София: Разрешава се паркирането в крайна дясна лента по бул. „Драган Цанков“ през почивните дни"}
{"url": "http://www.focus-news.net/news/2019/03/30/2640830/blagoevgrad-konsultatsii-za-opredelyane-na-sastava-na-rayonnata-izbiratelna-komisiya-za-izborite-za-evropeyskiya-parlament-shte-se-provedat-v-grada.html", "text": "Kонсултации за определяне на състава на Районна избирателна комисия (РИК) – Благоевград за изборите за Европейския парламент ще се проведат в Благоевград. Това съобщиха от пресцентъра на  Областна администрация – Благоевград . Те се организират във връзка с насрочените с Указ № 53 от 19 март 2019 г. на Президента на Република България избори за членове на Европейския парламент от Република България на 26 май 2019 г. \r\nОбластният управител на област Благоевград, в изпълнение разпоредбата на чл.60, ал.1 от Изборния кодекс, насрочва консултации за избор на членове на Районна избирателна комисия – Благоевград за Първи район – Благоевградски с представители на парламентарно представените партии и коалиции и партиите и коалициите, които имат избрани с техните кандидатски листи членове на Европейския парламент от Република България, но не са парламентарно представени. \r\nКонсултациите ще се проведат от 11.00 часа на 30 март в сградата на Областна администрация на област Благоевград, етаж 1  (Конферентна зала).", "date": "2019.03.30", "title": "Благоевград: Kонсултации за определяне на състава на Районната избирателна комисия за изборите за Европейския парламент ще се проведат в града"}
{"url": "http://www.focus-news.net/news/2019/03/30/2640831/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-vasilieva-sveta-liturgiya-za-krastopoklonna-nedelya.html", "text": "Тази неделя е третата неделя на Великия пост - Кръстопоклонна неделя. По този повод във всички епархии на Българската православна църква се отслужва света Василиева Литургия, предаде репортер на  Агенция \"Фокус\".  В софийския храм \"Въздвижение на Честния и Животворящ Кръст Господен\", от 9.00 ч. - Архиерейска света Литургия, с благословението на Негово светейшество Българския патриарх и Софийски митрополит Неофит, ще оглави Негово преосвещенство Белоградчишкият епископ Поликарп - викарий на Софийския митрополит.  \r\nВечерта от 17.00 часа епископ Поликарп ще оглави Архиерейска вечерня и ще бъде изнесена духовна беседа.  \r\nНикола ПЕТКОВ", "date": "2019.03.30", "title": "София: Негово преосвещенство Белоградчишкият епископ Поликарп ще оглави Архиерейска Василиева света Литургия за Кръстопоклонна неделя"}
{"url": "http://www.focus-news.net/news/2019/03/30/2640813/anadolu-agency-nuzhni-sa-novi-idei-za-da-se-razreshi-kiparskiya-vapros.html", "text": "Следващата седмица в турската част на Кипър ще се проведе конференция, на която ще се потърсят нови пътища за разрешаване на дългогодишния проблем с разделения остров, предава турската  Anadolu Agency . \r\nНамирането на решение може да се окаже невъзможно, след като на два пъти – в 2004 и 2017-та, се провалиха опитите да се преговаря под егидата на ООН. Освен това гръцката кипърска администрация гледа на турската страна като на малцинство.  \r\nОстровът не може вече поне 55 години да намери трайно разрешаване на въпроса с разделението. Старата конституция на държавата, която даваше равин права и еднакъв статут на турските и гръцки кипърски граждани, беше отменена от гърците в 1963 година, точно тир години след създаването на Република Кипър.  В 2002 година Кипър почти беше разрешил проблема си – тогавашният генерален секретар на ООН, Кофи Анан, предложи идеи на двете спорещи страни. Гърците отначало приеха плана на Анан за реунификация с кипърските турски общности, но малко преди референдума, те организираха кампания срещу него.   \r\nПрез 2004 година с референдум планът на Анан беше приет от близо 65 на сто от населението на Турската република в Северен Кипър, но 76 на сто от кипърските гласоподаватели го отхвърлиха.   \r\nВ 2017 г. в Кранц-Монтана, Швейцария, се проведе среща под ръководство на Турция, Гърция и Великобритания. Гърците обаче отново проявиха нетолерантност към въпроса за равните права на двете общности и така провалиха самия преговорен процес.   Международна конференция за Кипър    \r\nСледващата седмица от 1 до 3 април в Източно-средиземноморския университет на Лефкоза, столицата на турски Кипър, ще се проведе конференция, на която ще се обсъждат алтернативни модели за разрешаване на Кипърския въпрос. Заявили са участие повече от 50 учени и експерти- практици от целия свят да обсъждат различни аспекти на проблема. Сред тях е например и въпросът как откриването на нефтените залежи в източната част на Средиземно море може да засегне темата. Един от нейните основни аспекти за дискусии ще е моделът „един остров, две държави“, конфедерация или две държави. Докладите ще бъдат издадени в сборник от издателството на медийната група „Шпрингер“.   Ивелина Ватова", "date": "2019.03.30", "title": "Anadolu Agency:  Нужни са нови идеи, за да се разрeши кипърския въпрос"}
{"url": "http://www.focus-news.net/news/2019/03/30/2640825/blagoevgrad-petrich-shte-se-vklyuchi-v-globalnata-initsiativa-chasat-na-zemyata.html", "text": "Петрич ще се включи в глобалната инициатива „Часът на Земята“. Тя е насрочена за 30 март 2019 г, събота, от 20.30 ч., и ще се проведе под мотото  „Свържи се със Земята“. Това съобщиха от пресцентъра на  Община Петрич . За един час ще бъде спряно осветлението на: Централен градски площад, паметник „Загинали за Родината“ и градинката около него, фонтанът пред сградата на Община Петрич, паметникът на Антон Попов и прилежащата градинка, градинката в кв. „Дълбошница“, водната каскада на входен булевард, градинката пред жп гарата. Оставането за час на тъмно е символичен знак за предприемането на сериозни действия срещу промените в климата и призив за по-устойчиво бъдеще. „Часът на Земята“ дава възможност на всеки човек да разбере какво влияние имат малките постъпки върху голямата планета. Тази година в инициативата на територията на община Петрич се включва и Сдружение „Млад планинар”, което ще организира нощна разходка в планина Беласица като символ на грижите за дивата природа в нашите планини. По този начин ще се привлече вниманието на хората към горите, въздуха и чистата вода, за да бъдат възможно най- добре защитени. Нощната разходка ще бъде по маршрута „Алея на здравето” с начало 20.30 ч. Всеки, който иска да се присъедини към нощното приключение, може да се включи, носейки фенерче. Сборният пункт е на градския площад, в 20.15 ч. на 30 март 2019 г., събота.", "date": "2019.03.30", "title": "Благоевград: Петрич ще се включи в глобалната инициатива „Часът на Земята“"}
{"url": "http://www.focus-news.net/news/2019/03/30/2640823/kyustendil-za-poredna-godina-obshtinata-se-vklyuchva-v-globalnata-initsiativata-chasat-na-zemyata.html", "text": "За поредна година Община Кюстендил се включва в глобалната инициативата „Часът на Земята“, съобщиха от пресцентъра на  Община Кюстендил . По този повод на 30 март за времето от 20.30 часа до 21.30 часа ще бъде изключено осветлението на площад „Велбъжд“ и сградата на Общината. По време на този един час хората от цял свят изключват осветлението в домовете си и притъмняват известни публични сгради в знак на символичен жест на съпричастност към проблемите на промените на климата и готовност да се окаже съдействие при тяхното решаване.", "date": "2019.03.30", "title": "Кюстендил: За поредна година Общината се включва в глобалната инициативата „Часът на Земята“"}
{"url": "http://www.focus-news.net/news/2019/03/30/2640836/yoahnes-han-zastoyat-na-pregovorite-s-kosovo-ne-mozhe-da-bade-prechka-za-evropeyskiya-pat-na-sarbiya.html", "text": "Застоят на преговорите с Косово не може да бъде пречка за европейския път на Сърбия, заяви европейският комисар по разширяването Йоханес Хан на съвместна пресконференция със сръбския премиер Ана Бърнабич по време на работната визита на еврокомисаря в Сърбия, цитира думите му македонското електронно издание  “МКД“ . \r\n„Изключително съжалявам, че диалогът е спрян, не е добре. Няма причина и би било грешка да се спира всичко, само защото диалогът е спрял ”, каза Хан  и  отбеляза, че се провежда подготовка за отваряне на нова глава в преговорите за присъединяване на Сърбия към ЕС и че Министерството на европейската интеграция на Сърбия работи по това всеки ден. \r\n\"Министър Ядранка Йоксимович и нейният екип полагат всички усилия, за да оптимизират администрацията и да постигнат напредък в определен момент  да бъдат готови,\" каза еврокомисарят. \r\nТой добави, че изборите за Европейски парламент \"нямат голямо влияние\" върху процеса на интеграция на Сърбия в ЕС, тъй като той се управлява на административно ниво.  Юлиян Марков", "date": "2019.03.30", "title": "Йоахнес Хан: Застоят на преговорите с Косово не може да бъде пречка за европейския път на Сърбия"}
{"url": "http://www.focus-news.net/news/2019/03/30/2640833/sofiya-vremenno-se-promenya-marshrutat-na-avtobusna-liniya-72.html", "text": "Временно се променя маршрутът на автобусна линия №72. Това съобщиха от пресцентъра на  Столична община . \r\nДо 24.00 часа на 30 март 2019 г. временно се променя маршрутът на автобусна линия №72, както следва: (в посока към ж.к. „Западен парк“) от ул. „Николай Коперник\" надясно по бул. „Шипченски проход“ наляво по ул. „Иван Димитров-Куклата“, наляво по ул. „Гео Милев“, надясно по ул. „Атанас Узунов“ и по маршрута си, двупосочно. \r\nРазкриват се временни спирки: \r\n- на ул. „Николай Коперник“ преди бул. „Шипченски проход“ в посока към ж.к. „Западен парк“; \r\n- на ул. „Гео Милев“ преди ул. „Атанас Узунов“ в посока към ж.к. „Западен парк“; \r\n- на ул. „Гео Милев“ след ул. „Атанас Узунов“ в посока към „Плиска“. \r\nВ променения участък от маршрута автобусите ще спират на съществуващите спирки: \r\n- с код 0719 и 0720 „НУ ЗА ТАНЦОВО ИЗКУСТВО“ – за ТМ линия № 20; \r\n- с код 0687 и 0689 „Ж.К. СЛАТИНА“ – автобусни; \r\n- с код 2006 и 2007 „УЛ. КОСТА ЛУЛЧЕВ“ – автобусни; \r\nЗакриват се спирки: \r\n- 0402 „БУЛ. ШИПЧЕНСКИ ПРОХОД“; \r\n- 1904 и 1905 „УЛ. ГЕО МИЛЕВ.", "date": "2019.03.30", "title": "София: Временно се променя маршрутът на автобусна линия №72"}
{"url": "http://www.focus-news.net/news/2019/03/30/2640837/lovech-na-krastopoklonna-nedelya-negovo-visokopreosveshtenstvo-lovchanskiyat-mitropolit-gavril-shte-oglavi-sveta-vasilieva-liturgiya-v-katedralniya-hram-sv-sv-kiril-i-metodiy.html", "text": "На Кръстопоклонна неделя в ловешкия катедрален  храм \"Св. св. Кирил и Методий\", Архиерейска света Литургия ще оглави Негово високопреосвщенство Лавчански митрополит Гавриил, предаде репортер на  Агенция \"Фокус\" . Началото е 9.00 часа.  \r\nНикола ПЕТКОВ", "date": "2019.03.30", "title": "Ловеч: На Кръстопоклонна неделя Негово високопреосвещенство Ловчанският митрополит Гаврил ще оглави света Василиева Литургия в катедралния храм \"Св. св. Кирил и Методий\""}
{"url": "http://www.focus-news.net/news/2019/03/30/2640840/sport-elfin-evans-vodi-sled-parviya-den-na-rali-korsika.html", "text": "Автомобилизъм: Британецът Елфин Еванс завърши като водач първия ден на рали Корсика, част от Световния рали шампионат. Победата му стана факт след съдийско решение. Той завърши трети след като бе забавен от повреден автомобил, но съдиите присъдиха равно време на Еванс с това на естонеца Отт Танак в последния етап. Четирикратният победител в Корсика Себастиан Льоб заема засега осмо място в класирането.", "date": "2019.03.30", "title": "Спорт: Елфин Еванс води след първия ден на рали Корсика"}
{"url": "http://www.focus-news.net/news/2019/03/30/2640838/burgas-suhi-sa-patnite-nastilki-na-teritoriyata-na-oblastta-nyama-zatvoreni-patishta.html", "text": "Сухи са пътните настилки на територията на областта, няма затворени пътища. Това съобщи за  Радио „Фокус“ – Бургас  дежурният от Областно пътно управление. Движението се извършва нормално. Температурите на въздуха са от минус 1° до 4°, времето е ясно.  \r\nСпокойно е движението и в град Бургас. Нормален е трафикът по улиците „Булаир“, „Иван Вазов“, „Христо Ботев“, „Гладстон“ и „Генерал Гурко“. Нормално се осъществява движението и по булевардите „Сан Стефано“, „Стефан Стамболов“ и „Мария Луиза“. \r\nДеница ДИМИТРОВА", "date": "2019.03.30", "title": "Бургас: Сухи са пътните настилки на територията на областта, няма затворени пътища"}
{"url": "http://www.focus-news.net/news/2019/03/30/2640834/kyustendil-konsultatsii-za-sastava-na-rayonnata-izbiratelna-komisiya-shte-se-provedat-v-grada.html", "text": "За 30 март са насрочени консултации за състава на Районната избирателна комисия в Кюстендил. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. Консултациите са политическите партии ще започнат от 11.00 часа в заседателната зала на Областната администрация. Те са с цел съставяне на Районна избирателна комисия за произвеждане на изборите за членове на Европейския парламент от Република България, насрочени за 26 май тази година. В консултациите могат да участват представители на парламентарно представените партии и коалиции, както и партии и коалиции, които имат членове в Европейския парламент, но не са парламентарно представени. „Фокус” припомня , че през 2014 година съставът на Районната избирателна комисия в Кюстендил беше от 15 души. За председател беше избран Красимир Петров, а Тодорка Илиева и Владислав Лехчански бяха определени за зам.-председатели. Секретар на комисията беше Андрей Благоев. \r\nВенцеслав ИЛЧЕВ", "date": "2019.03.30", "title": "Кюстендил: Консултации за състава на Районната избирателна комисия ще се проведат в града"}
{"url": "http://www.focus-news.net/news/2019/03/30/2640835/kalina-boyadzhieva-wwf-ideyata-na-initsiativata-chasat-na-zemyata-e-da-si-pomislim-za-prirodata-i-kakvo-mozhem-da-napravim-za-opazvaneto-y.html", "text": "Идеята е през този един час по време на инициативата \"Часът на Земята\" да си помислим за природата и какво можем да направим за нейното опазване. Това каза в интервю за  Агенция „Фокус“  Калина Бояджиева от организацията WWF. „Всъщност изключването на светлините е символично. Идеята е да говорим за опазване на биоразнообразието, тъй като до скоро фокусът беше основно върху климатичните промени, но напоследък забелязваме изчезване на биоразнообразие с твърде големи темпове. То е автоматично свързано с климатичните промени. Едното зависи от другото. Видове изчезват от климатичните промени и изчезването на видове допринася за климатичните промени. Затова от миналата година фокусът на \"Часът на Земята\" се смени към опазване на биоразнообразието и надсловът автоматично става „Свържи се с природата“, обясни тя. Калина Бояджиева допълни, че в рамките на инциативите около \"Часът на Земята\" ще има  и фермерски пазар, който ще се случи пред Градската градина в интервала от 10.00 до 18.00 часа с помощта на Столична община. „Нещото, което целим, е да покажем на хората, че наистина въпреки тезите, които се налагат в общественото пространство, от  опазена природа може да се печели. За да могат хората да се докоснат сами до това, организираме няколко работилници, тоест с течение на деня всеки от посетителите ще може да участва в работилница за правене на сладко, на фигурки от пчелен восък, на домашни крекери, така че каним вашите читатели да се включат“, допълни тя. Бояджиева отбеляза още, че вечерта по традиция ще се проследи изключването на осветлението от 20.30 до 21.30 пред Народен театър „Иван Вазов“ и това ще е съпроводено от огнено шоу и акустичен концерт. „Също така за по-авантюристично настроените ви читатели организираме качване на Черни връх на челници. Ще се случи вечерта. Повече информация за всичките ни инициативи, хората могат да научат на нашия сайт и фейсбук страница. Това са основните неща, които планираме, но имаме партньори, които също се включват в инициативата, като например организацията на Българските скаути. Те имат на различни места в страната инициативи сред природата, като например засаждане на растения, почистване и подобни. От Столична община се включват също така и с пунктове за рециклиране на електротехника, текстил и опасни отпадъци. Те ще се намират непосредствено да фермерския пазар“, допълни тя.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.30", "title": "Калина Бояджиева, WWF: Идеята на инициативата \"Часът на Земята\" е да си помислим за природата и какво можем да направим за опазването й"}
{"url": "http://www.focus-news.net/news/2019/03/30/2640839/liderat-na-bsp-korneliya-ninova-i-narodnite-predstaviteli-ot-pg-na-bsp-za-balgariya-shte-se-sreshtnat-sas-sobstvenitsi-na-zasegnati-ot-dobiva-na-vaglishta-zemi-v-selo-divotino.html", "text": "Лидерът на БСП Корнелия Нинова и народните представители от ПГ на „БСП за България“ ще се срещнат със собственици на засегнати от добива на въглища земи в село Дивотино. Това съобщиха от пресцентъра на  НС на БСП . Срещата ще се състои от 13.00 часа в центъра на село Дивотино, община Перник. Председателят на НС на БСП Корнелия Нинова, водачът на листата на левицата за европейските избори Елена Йончева и народните представители от ПГ на „БСП за България“ Станислав Владимиров и Любомир Бонев ще се срещнат със собственици на засегнати от добива на въглища земи и жители на населеното място.", "date": "2019.03.30", "title": "Лидерът на БСП Корнелия Нинова и народните представители от ПГ на „БСП за България“ ще се срещнат със собственици на засегнати от добива на въглища земи в село Дивотино"}
{"url": "http://www.focus-news.net/news/2019/03/30/2640842/burgas-v-grada-shte-se-provede-muzeyna-lektsiya-na-tema-morskata-gradina-v-burgas-dekorativni-darveta-i-hrasti-sabrani-ot-razlichni-kraishta-na-sveta.html", "text": "„Морската градина в Бургас – декоративни дървета и храсти, събрани от различни краища на света“ е тема на музейната лекция днес. Биологът от Природонаучния музей Божана Рибарова ще запознае публиката с историята на Морската градина в Бургас и най-любопитните дървесни видове в състава ѝ. Това съобщиха от пресцентъра на  Община Бургас . Лекцията „Морската градина в Бургас – декоративни дървета и храсти, събрани от различни краища на света“ ще се състои от 11.30 часа, като част от традиционната лектория в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв. \r\nЛюбимото място за разходки на гражданите възниква като малка приморска градина на мястото, където днес се намират тенис кортовете до хотел „Приморец“. Съвременният си облик тя придобива след назначаването на архитект Георги Духтев за управител-градинар на Бургас през 1910 г. Под негово ръководство определеният терен за Приморска градска градина в Бургас е залесен и оформен с алеи. През 1912 г. на мястото са посадени едноразмерни широколистни и вечнозелени дървета, декоративни храсти, оформени са първите цветни фигури. Паркът е напълно завършен през 1924 г., а за обогатяване на растителността е доставен залесителен материал от Унгария, Цариград, Италия, Франция, Сирия и Ливан.", "date": "2019.03.30", "title": "Бургас: В града ще се проведе музейна лекция на тема „Морската градина в Бургас – декоративни дървета и храсти, събрани от различни краища на света“"}
{"url": "http://www.focus-news.net/news/2019/03/30/2640843/emsc-registrirano-e-zemetresenie-s-magnitud-42-v-rayona-na-split.html", "text": "Регистрирано е земетресение с магнитуд 4.2 в района на хърватския град Сплит, показва справка на страницата на  Европейския средиземноморски сеизмологичен център  . \r\nТрусът е станал в 3:08 часа местно време ( 4:08 българско време) на 21 километра северно от Сплит и на 154 километра западно от босненската столица Сараево на два километра дълбочина. Земетресението е усетено по далматинското крайбрежие на Хърватия и в западната част на Босна и Херцеговина. Засега няма информация за пострадали хора и нанесени материални щети.  Юлиян Марков", "date": "2019.03.30", "title": "EMSC: Регистрирано е земетресение с магнитуд 4.2 в района на Сплит"}
{"url": "http://www.focus-news.net/news/2019/03/30/2640832/blagoevgrad-za-poredna-godina-obshtinata-se-vklyuchva-v-initsiativata-chasat-na-zemyata.html", "text": "Община Благоевград за поредна година ще се включи в инициативата на „Часът на Земята”. Това съобщиха от пресцентъра на  Общината . Сградата на Общината, както и сградите на всички институции ще загасят осветлението на 30 март от 20.30 часа до 21.30 часа в знак на подкрепа на най-мащабната инициатива на природозащитната организация WWF. \r\nБлагоевград ще бъде част от света, който всяка година в рамките на един час символично загасява осветлението на ключови сгради, а хората в своите домове. По време на „Часът на Земята” милиони хора отправят призив за по-устойчиво бъдеще. \r\nТова е най-мащабната акция в света и започва през 2007 г. Инициативата се трансформира в глобално общество, убедено в устойчивото бъдеще на планетата. „Часът на Земята” дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени. \r\nОбщина Благоевград призовава всеки, който има отношение към бъдещето на Земята, да се включи в инициативата на 30 март, като от 20.30 часа загаси осветлението в своя дом за един час.", "date": "2019.03.30", "title": "Благоевград: За поредна година Общината се включва в инициативата „Часът на Земята“"}
{"url": "http://www.focus-news.net/news/2019/03/30/2640845/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки в града, предаде репортер на  Радио „Фокус“ – Велико Търново . Времето е предимно облачно. Температурата на въздуха е 5 градуса. Интензивно е движението в района на пътен възел „Качица“ и Южен пътен възел, както и по ул. „Магистрална“. Нормално се осъществява движението по бул. „България“, ул. „Никола Габровски“ и ул. „Васил Левски“. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.30", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/03/30/2640829/sliven-obshtinata-se-vklyuchva-v-mezhdunarodnata-initsiativa-chasat-na-zemyata.html", "text": "И тази година Община Сливен се включва в международната инициатива „Часът на Земята“. Това съобщиха от пресцентъра на  Общината . На 30 март от 20.30 до 21.30 часа ще бъде изгасено осветлението на сградата на Общината, Съдебната палата, Художествената гимназия „Димитър Добрович“, Държавния куклен театър, Художествената галерия „Димитър Добрович“, ППМГ „Добри Чинтулов“, Административния съд и Паметник „Хаджи Димитър“. \r\n„Часът на Земята“ е световна кампания на международната природозащитна организация WWF. Тя има за цел да привлече вниманието на хората към проблемите на околната среда и им дава възможност да заемат активна позиция за решаването им. За първи път инициативата се провежда през 2007 г. в Австралия. Тогава, в рамките на един час хората изразяват своята воля за справяне с климатичните промени, като загасяват осветлението в домовете си. В рамките на 60 минути притъмняват и фасадите на знакови сгради и културни паметници. \r\nЗа няколко години „Часът на земята“ става най-популярната международна природозащитна инициатива, с участници от над 170 държави и над 7000 града, правителства и бизнеси – обединени в общи действия за справяне с климатичните промени и опазване на природните ресурси на планетата. \r\nВ България кампанията се провежда от 2009 г., като всяка изминала година нейните привърженици стават все повече.", "date": "2019.03.30", "title": "Сливен: Общината се включва в международната инициатива „Часът на земята“"}
{"url": "http://www.focus-news.net/news/2019/03/30/2640841/premierat-boyko-borisov-ot-turtsiya-ne-schitat-che-sa-ni-zasegnali.html", "text": "Те считат, че с нищо не са ни засегнали. Че е било извадено от контекста това, което в България се раздухва. Това каза пред журналисти премиерът Бойко Борисов след среща с турския вицепрезидент Фуат Октай по повод твърдения на турския външен министър Мевлют Чавушоглу, че се е намесил в поправките на Закона за вероизповеданията, предаде репортер на  Агенция „Фокус“.   “Извадихме сайтовете, пуснахме го на живо, говорихме. Ако си преценят, че  Чавушоглу трябва да поднесе извинения, да го направят. Аз бях неотстъпчив за всякакви други варианти. Това са местни изказвания, комюникета, интерпретации. Много ясен бях, че честта и достойнството на една държава не могат да се съизмерват с никакви други ползи, така че ние не сме ги засегнали по никакъв начин. Никой не ни е оказал каквото и да било въздействие за Закона за вероизповеданията“, коментира Борисов. „Това сме си го направили, защото сме считали, че като държава сме длъжни ние да плащаме за всяко едно от вероизповеданията. И това направихме. Толкова по въпроса. За толкова много проекти говорихме, че ме е яд, че за подобно нещо толкова си влошаваме отношенията. Защото ефектът вие сами го видяхте. Те не могат да осъзнаят и продължават да твърдят, че с нищо по никакъв начин това не било нито натиск, било ситуация. 5 часа обяснявам кое е натиск, кое е ситуация. Те твърдят обратното“, каза още Борисов.", "date": "2019.03.30", "title": "Премиерът Бойко Борисов: От Турция не считат, че са ни засегнали"}
{"url": "http://www.focus-news.net/news/2019/03/30/2640847/dobrich-v-zemlishteto-na-grad-kavarna-shte-bade-izvarsheno-tretirane-na-ploshti-s-preparati-za-rastitelna-zashtita.html", "text": "В землището на град Каварна ще бъде извършено третиране на площи с препарати за растителна защита. Това съобщиха от пресцентъра на  Община Каварна . Във връзка с планираните растителнозащитни дейности Общината обръща внимание на собствениците на пчели и пчелни семейства да се съобразят с карантинния срок след обработката на площите. \r\nВъв връзка с чл.8, ал.2 от Наредба №13 от 26 август 2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, Общината уточнява, че провеждането на растителнозащитни мероприятия в землището на град Каварна ще се извърши, както следва:                \r\nВ периода от 30 март 2019 г. до 01 април 2019 г. от 7.00 часа до 10.30 часа и след 18.30 часа фирма „ЕКО АГРО“ АД ще проведе третиране на пшеница с препарат „Цитрин макс“ с карантинен срок 28 дни при доза 0,005 л/дка, „Капало“ с карантинен срок 35 дни при доза 0,100 л/дка и „Биатлон“ с карантинен срок 3 дни при доза 0,004 кг/дка. Третирането ще се извършва в землището на град Каварна в масив 33 на площ от 555 дка.  \r\nЗа организирането и провеждането на растителнозащитните мероприятия отговаря Тодор Йорданов.", "date": "2019.03.30", "title": "Добрич: В землището на град Каварна ще бъде извършено третиране на площи с препарати за растителна защита"}
{"url": "http://www.focus-news.net/news/2019/03/30/2640849/kathimerini-silni-vetrove-zatrudniha-koraboplavaneto-i-spryaha-feribotnite-prevozi-v-gartsiya.html", "text": "Бурни ветрове предизвикаха проблеми в цялата Гърция в петък, преустановявайки фериботните превози в много пристанища и нанасяйки огромни щети, пише електронното издание на гръцкия вестник  Kathimerini . \r\nТъй силните ветрове се очаква да продължат  в много части и в събота, тези, които планират да пътуват по море, трябва да се консултират с пристанищните власти или техните фериботни оператори, преди да тръгнат. \r\nСилният вятър причини щети в столицата Атина. Противопожарната служба получи десетки сигнали за отстраняване  на дърветата, изкоренени от бурите.  Юлиян Марков", "date": "2019.03.30", "title": "Kathimerini: Силни ветрове затрудниха корабоплаването и спряха фериботните превози в Гърция"}
{"url": "http://www.focus-news.net/news/2019/03/30/2640846/blagoevgrad-obshtina-gotse-delchev-shte-se-vklyuchi-v-initsiativata-chasat-na-zemyata.html", "text": "Общината ще се включи за поредна година в инициативата „Часът на Земята”. Това съобщиха от пресцентъра на  Община Гоце Делчев . Тазгодишното издание на една от най-мащабните акции на природозащитната организация WWF „Часът на Земята” ще се състои на 30 март за времето от 20.30 часа до 21.30 часа. Темата на кампанията е същото като миналогодишното – „Свържи се с природата”, а неин фокус  е опазването на биоразнообразието. \r\nПо време на „Часът на Земята”, хора от целия свят символично угасяват осветлението в домовете си за един час. През този час знакови сгради също притъмняват, а по този начин се отправя призив за по-устойчиво бъдеще. \r\n„Часът на Земята” се провежда за първи път през 2007 г. в Австралия, а в България – през 2009 г., като всяка изминала година привържениците на инициативата стават все повече. \r\nОбщина Гоце Делчев и тази година ще се присъедини към инициативата „Часът на Земята”, като във времето от 20.30 до 21.30 часа на 30 март 2019 година, ще угасне осветлението на знакови сгради в централната част на града. \r\n„Призоваваме жителите на общината да подкрепят инициативата и да изключат осветлението на домовете си за един час – „Часът на Земята”, на 30 март от 20.30 до 21.30 часа\", посочват от Общината.", "date": "2019.03.30", "title": "Благоевград: Община Гоце Делчев ще се включи в инициативата „Часът на Земята”"}
{"url": "http://www.focus-news.net/news/2019/03/30/2640851/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-ot-km-22-do-km-28-zaradi-namalen-gabarit-na-patnoto-platno.html", "text": "Добри са условията за пътуване на територията на областта. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата е 3 градуса. На прохода Шипка остава в сила е ограничение за МПС за превоз на товари с маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.30", "title": "Габрово: Ограничено е движението за автомобили над 10 тона по път Крамолин – Велико Търново от км 22 до км 28 заради намален габарит на пътното платно"}
{"url": "http://www.focus-news.net/news/2019/03/30/2640852/burgas-8-otbora-shte-se-vklyuchat-vav-vtoroto-izdanie-na-natsionalniya-breyk-dens-turnir.html", "text": "8 отбора ще се включат във второто издание на Националния брейк денс турнир. Това съобщиха от пресцентъра на  Община Бургас . Събитието ще се състои от 19.00 часа на сцената в Културен дом на Нефтохимика. \r\nОсем отбора от 5 до 8 деца на възраст до 16 години от градовете София, Перник, Монтана, Разград и Бургас ще дадат всичко от себе си, за да спечелят титлата на турнира. Изпълненията им ще бъдат оценявани от световноизвестните съдии Bboy Nasso (Bayazid Nacim) от Франция, Bgirl Dora (Dora Aitner) от Унгария и Bboy EF One (Петър Костовски) от България. Водещ на събитието ще е небезизвестният Миро Марков  (а.к.а. Jose), a DJ - Стефан Колев (а.к.а. Skill). Специални гости на събитието ще са popping crew \"Real Trollz\" - три момчета, трима попъри, които обичат да импровизират, да танцуват и да създават добро настроение у публиката. \r\nТурнирът се организира от Община Бургас, Младежки културен център - Бургас, брейк клуб \"Black Style\" и инициативата \"Бургас харесва младите\", с подкрепата на радио \"MIXX\", радио 1, радио \"Power FM\", БНР, общинско радио \"Гласът на Бургас\", телевизия RN - Канал 0, радио \"Мая\" и вестник \"Компас\". \r\nБилети за брейк турнира се продават на касите в НХК от 25 март 2019 г., цена - 3 лева.", "date": "2019.03.30", "title": "Бургас: 8 отбора ще се включат във второто издание на Националния брейк денс турнир"}
{"url": "http://www.focus-news.net/news/2019/03/30/2640850/shumen-narusheno-e-vodopodavaneto-v-grada-poradi-avariya.html", "text": "Нарушено е водоподаването в града поради авария. Това съобщиха от  водоснабдителното дружество , обслужващо областта. Поради отстраняване на авария по довеждащия водопровод от язовир „Тича” до 24.00 часа ще бъде спряно водоподаването за абонатите в Шумен, кв. „Дивдядово\", и селата Дибич, Белокопитово и Панайот Волов от община Шумен. Спирането и възстановяване на водоподаването ще става поетапно.", "date": "2019.03.30", "title": "Шумен: Нарушено е водоподаването в града поради авария"}
{"url": "http://www.focus-news.net/news/2019/03/30/2640844/premierat-boyko-borisov-nikoy-ne-ni-e-okazval-natisk-za-zakona-za-veroizpovedaniyata.html", "text": "На мен никой не ми се е обаждал и не ми е оказвал натиск. Това каза пред журналисти премиерът Бойко Борисов след среща с турския вицепрезидент Фуат Октай по повод твърдения на турския външен министър Мевлют Чавушоглу, че се е намесил в поправките на Закона за вероизповеданията, предаде репортер на  Агенция „Фокус“.   „Това ние самите го правихме толкова време публично - срещи със Синода, с мюфтийството, с всички. Какъв натиск?“, допълни той. „Аз ги разбирам, че са в избори, но и ние сме в избори. Когато всички водят антитурска кампания, ние никога не сме си го позволили, а в България антитурската кампания носи плюс. Именно заради съседските отношения, ние никога не го правим. Разбирам ги, че в неделя имат избори, но не за сметка на България. По никакъв начин нашите български мюсюлмани не се нуждаят от защита, защото те имат абсолютните права и свободи и на вероизповедание, и на всичко останало. Това съм защитавал, не се разбрахме, за съжаление“, коментира Борисов.", "date": "2019.03.30", "title": "Премиерът Бойко Борисов: Никой не ни е оказвал натиск за Закона за вероизповеданията"}
{"url": "http://www.focus-news.net/news/2019/03/30/2640853/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Нормално се осъществява движението по главен път Е-79, второкласен път Симитли - Гоце Делчев и АМ „Струма“. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.03.30", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности"}
{"url": "http://www.focus-news.net/news/2019/03/30/2640857/sofiya-82-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "82 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на Центъра Йорданка Темелкова. Тя обясни, че нощта е преминала спокойно, без проблемни ситуации.", "date": "2019.03.30", "title": "София: 82 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/03/30/2640856/georgi-yanchev-sdruzhenie-sofiyski-motoristi-agresiyata-na-patya-prechi-na-vsichki-ne-samo-na-mototsikletistite-a-i-na-avtomobilistite.html", "text": "За нас агресията на пътя е нещо, което пречи на всички, не само на мотоциклетистите, а и на автомобилистите. Това каза Георги Янчев от Сдружение „Софийски мотористи“ в интервю за  Агенция „Фокус“  по повод откриването на мото сезон 2019 в София. На въпрос, свързан с това, че миналата година откриването на мото сезон 2018 е преминало под надслов „Не на агресията на пътя” и какво ще бъде мотото тази година, Янчев коментира, че то ще се запази. „Подкрепяме и една друга кампания, която нарекохме „Толерантност на пътя“, посочи Янчев. Той подчерта, че на пътя има място за всички и че ако ние не се пазим, няма как да оцелеем. Георги Янчев съобщи, че от сдружението са организирали и Sofia Riders Motorcycle Safety School, училище за безопасно шофиране на млади мотоциклетисти, където се обяснява как могат да се предотвратят катастрофите на пътя. „Екипировката е нещо, което е много важно. Когато сме в кола нас ни пазят ламарини и други неща, докато когато един човек е на мотора, единственото спасение, което има и го пази, това е екипировката върху него. Именно за това, моят призив е да се подбира много внимателно правилната екипировка, правилните гуми и най-важното е по-разумното каране, преценяването на ситуацията и на риска от автомобилистите, които са около нас“, отбеляза Янчев. Той подчерта, че е важно водачите да се уверят, че шофьорите на автомобилите и другите мотористи са ги забелязали и че са готови за тяхната маневра. „ И при колите и при моторите, колкото по-ярък е цветът на превозното средство, на екипировката, толкова повече се привлича вниманието. Почти всяка една екипировка и мотор разполагат с допълнителни светлоотразителни летни, които и в тъмното се виждат“, посочи Георги Янчев. „Именно за това е важно да се внимава и най-вече да се преценяват обстановките, защото доста често една непредвидена маневра от наша страна или от страна на автомобилистите около нас може да доведе до фатален край“, каза още той. \r\nИрина ИВАНОВА Пълния текст на интервюто четете в „Мнение”", "date": "2019.03.30", "title": "Георги Янчев, Сдружение „Софийски мотористи“: Агресията на пътя пречи на всички - не само на мотоциклетистите, а и на автомобилистите"}
{"url": "http://www.focus-news.net/news/2019/03/30/2640855/plovdiv-shte-bade-otsluzhena-arhiereyska-sveta-liturgiya-za-nedelya-krastopoklonna-na-31-mart.html", "text": "В Неделя на Великия пост – Кръстопоклонна, на 31 март, в митрополитския храм \"Св. вмчца Марина\", град Пловдив, ще бъде отслужена архиерейска света Литургия, предаде репортер на  Агенция \"Фокус\" .  Началото е 09.00 часа.  \r\nНикола ПЕТКОВ", "date": "2019.03.30", "title": "Пловдив: Ще бъде отслужена Архиерейска света Литургия за Неделя Кръстопоклонна на 31 март"}
{"url": "http://www.focus-news.net/news/2019/03/30/2640854/tacc-donald-tramp-e-blagodaril-na-hedar-nauart-koyato-napuska-darzhavniya-departament.html", "text": "Американският президент Доналд Тръмп благодари на Хедър Науърт за отличната й работа като ръководител на пресслужбата на Държавния департамент в публикация на страницата си на социалната мрежа „Туътър“ \r\n\"Благодаря Ви много, Хедър Науърт за работата ви за Държавния департамент на САЩ. Чудесна работа! Горд съм, че се присъединихте към екипа на програмата\" Фулбрайт \"- пише  Тръмп. \r\nВ петък държавният секретар Майкъл Помпео съобщи, че ръководителят на пресслужбата на Държавния департамент Хедър Науърт е напуснала поста си и се е присъединила към програмата „Фулбрайт“, образователна програма, основана през 1946 г. от американския сенатор Джеймс Уилям Фулбрайт. \r\nХедър Науърт ръководи пресслужбата на външното ведомство на САЩ от 24 април 2017 г. Преди това тя работи като водещ във Fox News. На 7 декември 2018 г. президентът Доналд Тръмп обяви намерението си да назначи Науърт за поста на постоянен представител на ООН, но тя оттегли кандидатурата си в средата на февруари по семейни причини.  Юлиян Марков", "date": "2019.03.30", "title": "TACC: Доналд Тръмп е благодарил на Хедър Науърт, която напуска Държавния департамент"}
{"url": "http://www.focus-news.net/news/2019/03/30/2640859/kyustendil-ogranicheno-e-dvizhenieto-na-avtomobili-nad-35-tona-po-tretoklasen-pat-6222-smolichano-pelatikovo-ot-km-10-do-km-14-poradi-propadane-na-chast-ot-patnoto-platno.html", "text": "Ограничено е движението на автомобили над 3.5 тона по третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през Згурово - Неделкова - Гращица - Невестино - Друмохар - Ваксево. Срокът за завършване на ремонтните дейности е 31 март 2019 година. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Нормално се извършва движението по главен Е-79 и автомагистрала „Струма“. Двупосочно в една лента се осъществява движението по третокласен път 107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на ската. Участъкът е сигнализиран с пътни знаци. Поради свличане на земна маса движението на третокласен път 623 Бобов дол - Жедна от км 15+200 до км 15+270 се осъществява в една лента. \r\nНатали СТЕФАНОВА", "date": "2019.03.30", "title": "Кюстендил: Ограничено е движението на автомобили над 3.5 тона по третокласен път 6222 Смоличано - Пелатиково от км 10 до км 14 поради пропадане на част от пътното платно"}
{"url": "http://www.focus-news.net/news/2019/03/30/2640860/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от Гранична полиция. Нормално се извършва преминаването през ГКПП „Кулата“. Без проблеми се осъществява преминаването  на ГКПП „Златарево“. \r\nНатали СТЕФАНОВА", "date": "2019.03.30", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/03/30/2640863/sofiya-ekipi-na-pss-sa-okazali-pomosht-na-postradalo-17-godishno-momche-v-rayona-na-selo-bistritsa-i-mestnostta-kambanite.html", "text": "Екипи на ПСС са оказали помощ на пострадало 17-годишно момче в района на село Бистрица и местността Камбаните. Това съобщиха за  Агенция „Фокус“  от  Планинска спасителна служба (ПСС)  към Българския Червен кръст (БЧК). 17-годишно момче с планински велосипед е пострадало в района между Бистрица и местността Камбаните, над София. То се е намирало в труднодостъпен участък. Туристът е получил наранявания на тазобедрена става. Екипи на Планинска спасителна служба са достигнали до мястото и са оказали медицинска помощ на пострадалия. Спасителите са извели момчето до асфалтиран път, откъдето вече го е поел екип от центъра за Спешна медицинска помощ.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.30", "title": "София: Екипи на ПСС са оказали помощ на пострадало 17-годишно момче в района на село Бистрица и местността Камбаните"}
{"url": "http://www.focus-news.net/news/2019/03/30/2640865/varna-remontni-deynosti-se-izvarshvat-ot-km-0-do-km-8-na-avtomagistrala-cherno-more-kato-dvizhenieto-v-tozi-uchastak-se-prenasochva-iztsyalo-v-platnoto-v-posoka-burgas.html", "text": "Ограничение на скоростта до 30 км/час е въведено по път III-2902 Панорама – Куманово при 11 км поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. До края на май движението в участъка Неофит Рилски – Девня от км 389 до км 400 по автомагистрала „Хемус“ се осъществява двупосочно в дясното платно в посока Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Също така е ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Ремонтни дейности се извършват от км 0 до км 8 на автомагистрала „Черно море“. Преминаването на автомобили в този участък се пренасочва изцяло в платното в посока Бургас. Очаква се ремонтите да приключат до средата на април. Движението по път I-9 в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през селата Кичево и Оброчище. Сухи са пътните настилки по основните пътни направления на територията на областта. Видимостта е добра. Към момента няма информация за затруднения в движението по републиканската пътна мрежа. \r\nБояна АТАНАСОВА", "date": "2019.03.30", "title": "Варна: Ремонтни дейности се извършват от км 0 до км 8 на автомагистрала „Черно море“, като движението в този участък се пренасочва изцяло в платното в посока Бургас"}
{"url": "http://www.focus-news.net/news/2019/03/30/2640861/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни в планинската част на областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.03.30", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/03/30/2640848/stara-zagora-za-edinadeseta-poredna-godina-obshtinata-se-vklyuchva-v-initsiativata-chasat-na-zemyata.html", "text": "За единадесета поредна година Община Стара Загора се включва в глобалната инициатива „Часът на земята\". Това съобщиха от пресцентъра на  Общината . В знак на съпричастност за по-устойчиво климатично бъдеще и опазване на природните ресурси на планетата, за един час ще загасне художественото осветление на сградата на Община Стара Загора. Темата на кампанията тази година е „Свържи се с природата“, а неин фокус е опазването на биоразнообразието. \r\nПриродозащитната кампания започва през март 2007 г. в Австралия. Тогава, в рамките на един час, хората изразяват своята воля за справяне с климатичните промени, като загасят осветлението в домовете си. В рамките на шестдесет минути притъмняват и фасадите на знакови сгради и културни паметници. \r\nВсички жители на община Стара Загора, които желаят, могат да подкрепят световната инициатива Часът на Земята, като загасят светлините в домовете си за един час на 30 март, от 20.30 до 21.30.  \r\nПрез изминалото десетилетие Часът на Земята се превърна в най-популярната световна инициатива, с участници от над 170 държави и над 7000 града, с правителства и бизнеси – обединени в общи действия за защита на природата и биоразнообразието и справяне с климатичните промени. \r\nВ България кампанията се провежда от 2009 г., като всяка изминала година нейните привърженици стават все повече. През 2018 г. в инициативата взеха участие над 110 общини. \r\nПовече информация можете да намерите   и  .", "date": "2019.03.30", "title": "Стара Загора: За единадесета поредна година Общината се включва в инициативата „Часът на земята\""}
{"url": "http://www.focus-news.net/news/2019/03/30/2640866/veliko-tarnovo-dobrovoltsi-organizirat-pochistvane-na-belyakovskiya-poligon.html", "text": "Доброволци организират почистване на Беляковския полигон край града. Това съобщиха за  Радио „Фокус“ – Велико Търново  от групата „Доброволно чистене – Велико Търново“. Групата, подкрепя гражданската инициатива. Доброволците ще се съберат на полигона край село Беляковец в 10.00 часа. Осигурени са чували за боклук. \r\nТова е поредна гражданска инициатива за почистване на замърсени райони на територията на града. В четвъртък група студенти почистиха около 1-ви и 2-ри блок на студентските общежития. Акцията бе организирана от домовия съвет на блок 2 и от „Студентски столове и общежития“. \r\nПрез последните две съботи и недели се проведе доброволно почистване и облагородяване на северния двор на МОБАЛ „Д-р Стефан Черкезов“. Доброволците изчистиха отпадъците и премахната израслата растителност, посадиха цветя, боядисаха оградата и сглобиха пейки. Групата получи помощ от Община  Велико Търново, която спомогна за извозване на боклука. В акцията миналата седмица се включиха близо 50 човека. \r\nНадежда КРЪСТЕВА", "date": "2019.03.30", "title": "Велико Търново: Доброволци организират почистване на Беляковския полигон"}
{"url": "http://www.focus-news.net/news/2019/03/30/2640867/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския Червен кръст (БЧК). Температурите в планините са от 0 до минус 10 градуса. Най-неподходящо за туризъм е в района на Централен Балкан, където има бурен вятър и мъгла и не е препоръчително туристите да посещават тази област. Условията за ски в курортите все още са изключително добри. Лифтовите съоръжения работят на Боровец, Банско и Витоша. На връх Мальовица лифтовете са затворени. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.30", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/30/2640870/veliko-tarnovo-bezplatna-fitnes-trenirovka-shte-se-provede-v-park-druzhba.html", "text": "Безплатна фитнес тренировка ще се проведе в парк „Дружба“ в града. Това съобщиха за  Радио „Фокус“ – Велико Търново  организаторите от групата за активен начин на живот „TarnovoRuns”. Началото е в 10.00 часа. Поканени за участие са всички жители и гости на града, които искат да разнообразят почивните си дни с нещо здравословно. Организаторите препоръчват желаещите да се включат да са облечени с удобни дрехи за фитнес и да носят постелка или кърпа за лягане и омекотяване, както и връхна дреха. \r\nИнициативата за масови тренировки на открито е вече традиционна и се прави на различни локации в града два пъти седмично – в сряда и събота. \r\nЦелта на събитията, които организира групата, е да повишат здравето на хората и вниманието, което те отделят на него. От 2014 година до днес проведени близо 500 безплатни тренировки. Всички прояви са безплатни. Организаторите призовават, който има желание да помогне, да направи скромно дарение. \r\nНадежда КРЪСТЕВА", "date": "2019.03.30", "title": "Велико Търново: Безплатна фитнес тренировка ще се проведе в парк „Дружба“"}
{"url": "http://www.focus-news.net/news/2019/03/30/2640869/burgas-chovek-e-postradal-sled-kato-e-padnal-v-avtobus-ot-gradskiya-transport.html", "text": "Един човек е пострадал, след като е паднал в автобус на градския транспорт. Това съобщиха за  Радио „Фокус“ – Бургас  от ОДМВР – Бургас. От инцидента пострадалият е получил контузия на главата, но е прегледан и освободен за домашно лечение.  \r\n„През нощта няма подавани сигнали за нарушение на обществения ред, пожари или аварии“, съобщиха от Община Бургас. \r\nДеница ДИМИТРОВА", "date": "2019.03.30", "title": "Бургас: Човек е пострадал, след като е паднал в автобус от градския транспорт"}
{"url": "http://www.focus-news.net/news/2019/03/30/2640858/kalina-boyadzhieva-wwf-chasat-na-zemyata-vodi-sobstven-zhivot-v-balgariya.html", "text": "Наблюдаваме, че \"Часът на земята\" води един собствен живот в България. Това каза в интервю за  Агенция „Фокус“  Калина Бояджиева от организацията WWF във връзка с инициативата \"Часът на Земята\". „Все повече се включват различни хора в инициативата, които желаят да бъдат партньори, които дори сами организират свои неща. Така че дори и събития, за които ние не знаем, се случват на различни места в страната. Това е прекрасно. Чудесно е, че хората се организират да правят неща за природата. Ще се радваме и още повече, ако това прерасне не само в един ден в годината, а се случва много по-често. Всъщност логото на \"Часът на Земята\" е 60+ и това означа, че трябва да минем извън тези 60 минути, извън този един час, да има някакво продължение на действията ни“, допълни тя. „Нямаме такъв мащабен резултат, както в други държави, например промяна в законодателство или обявяване на защитена територия. Именно с усилия на всички - на най-обикновените хора, на големите бизнеси, на политици, само така  можем да постигнем някакъв по-сериозен резултат“, каза още екологът. Калина Бояджиева обясни, че има доста мащабни резултати  от тази инициатива в цял свят като например обявяване на морски територии за защитени, много мащабни залесявания, включително и промени на законодателства. „Въобще този фокус, който се поставя върху опазването на природата и върху това, че всеки един може с малки стъпки да направи нещо, повлича много и определено води до резултати“, допълни тя.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.30", "title": "Калина Бояджиева, WWF: \"Часът на земята\" води собствен живот в България"}
{"url": "http://www.focus-news.net/news/2019/03/30/2640868/", "text": "Голям пожар обхвана района на езерото Преспа, туристическите селища Отешево и Ширхан, както и част от Национален парк „Галичица“. Досега пожарът е обхванал около 300 хектара гори, овощни градини и тръстика по крайбрежието, информира македонския телевизионен канал  “Телма“ \r\n„Цяла Преспа е в пламъци. Гори в Отешево, Ширхан, първо тръстиката около езерото, а после вятърът пренасяше огъня по асфалтовия път и обхвана гората. Придвижва се към Национален парк „Галичица“. Електроснабдяването в засегнатите райони е прекъснато. \r\nСпоред информацията от кметът на Ресен засега ситуацията е „стабилизирана“. В гасенето са се включили екипи от Ресен, Битоля и Охрид.  Юлиян Марков", "date": "2019.03.30", "title": "„Телма“ (Македония): Голям пожар гори в района на езерото Преспа в национален парк „Галичица“"}
{"url": "http://www.focus-news.net/news/2019/03/30/2640862/emil-radev-gerbenp-prez-esenta-na-2020-g-shte-bade-poslednata-smyana-na-chasovoto-vreme.html", "text": "През есента на 2020 г. ще бъде последната смяна на часовото време. Това каза в интервю за  Агенция „Фокус“  евродепутатът от ГЕРБ/ЕНП Емил Радев по повод смяната на часовото време от зимно към лятно. Той припомни, че първоначално комисията е предложила последната преместване на стрелките да е бъде през 2019 г. „Но при дебатите в ЕП и Съвета се видя, че държавите-членки не са готови толкова бързо да спрат смяната на часовото време. Затова предложението беше есента на 2020 г., да бъде последната смяна на часовото време. Така, че до 2021 г. вече да не сменяме стрелките два пъти в годината, а всяка държава да остане на часовото време, което избере“, обясни евродепутатът.  Според него синхронизирането на времето в цяла Европа ще бъде един много труден процес. „Именно затова подходът не беше регламент, който да влезе задължително във всяка една държава-членка, а да бъде директива, защото примерно Скандинавските държави, по-северните като Германия, за тях предпочитанията са да бъде стандартното време“, изтъкна той.  „Докато проучванията, които са направени в южните държави, включително и в България, предпочитанията са да останем в лятно часово време и това е обяснимо. Ние сме туристическа държава, колкото по-дълъг е денят, толкова по-добре за бизнеса и за туристите“, допълни Емил Радев.  \r\nПо думите му най-засегнатите сектори от смяната на часовото време са транспорта и тези, свързани с производителността. „При смяната на часовото време, работниците и служителите непосредствено след промяната се чувстват нетрудоспособни. Производителността на труда е нарушена. Има проблеми като безсъние и всичко това вреди на здравето“, допълни още той.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.03.30", "title": "Емил Радев, ГЕРБ/ЕНП: През есента на 2020 г. ще бъде последната смяна на часовото време"}
{"url": "http://www.focus-news.net/news/2019/03/30/2640871/razgrad-19-godishno-momiche-e-zaginalo-pri-tezhka-katastrofa-na-patya-razgrad-selo-nedoklan.html", "text": "19-годишно момиче от Разград е загинало при тежка катастрофа на пътя Разград - село Недоклан. Това съобщиха от  ОДМВР - Разград . Момичето се возело на задната седалка на лек автомобил „Фолксваген Голф“, управляван от 19-годишен от село Мортагоново. На предната седалка се возел друг 19-годишен младеж от Разград. Около 20.00 часа на 29 март при движение с висока скорост на десен завой водачът изгубва контрол над колата, излиза вляво от пътя и се преобръща многократно в земеделска нива. На място умира момичето, пътникът на предната седалка е със счупена лопатка на дясната ръка. Той и водачът, който е с контузни рани, са настанени в ОАИЛ без опасност за живота. На шофьора е взета кръвна проба за наличие на алкохол. По случая се води досъдебно производство.", "date": "2019.03.30", "title": "Разград: 19-годишно момиче е загинало при тежка катастрофа на пътя Разград - село Недоклан"}
{"url": "http://www.focus-news.net/news/2019/03/30/2640872/darzhavniyat-departament-na-sasht-albaniya-i-proizvoditel-na-kanabis-i-tranzitna-strana-za-tvardi-narkotitsi.html", "text": "В последния доклад на Държавния департамент Албания е посочена като източник на канабис и транзитна страна на кокаин и хероин, пише македонското електронно издание  “Курир“ . \r\nВ доклада за 2018 г. се посочва, че контрабандата на канабис, както и твърди наркотици, се ръководи основно от елементи на организирана престъпност, които ги пренасят от страните на произход към европейските пазари. \r\nКоличеството на конфискуваните наркотици и арестите, свързани с наркотици, през 2018 г., се казва в доклада, до голяма степен се дължат на сътрудничеството на правоохранителните органи с международните партньори, засиления международен натиск и усилията на Албания за присъединяване към Европейския съюз. \r\n„Има увеличаване на иззетите количества кокаин, преминаващ през Албания към Европа. Албанските престъпни групи снабдяват с кокаин и хероин европейските пазари от страни от Южна Америка и Азия, които са източници на този вид наркотици, се казва в доклада. \r\nДокументът също така посочва, че корупцията на всички нива на управление ограничава общата ефективност в борбата с наркотиците. \r\n„Официалната корупция е широко разпространена и насърчава среда, в която трафиканти на наркотици могат да действат, без да бъдат наказвани. Опитите за изкореняване на канабиса и преследване на неговите производители са многобройни, но с променлив успех. Интервенцията в инфраструктурата за трафик на наркотици, създадена през последните две десетилетия, е предизвикателство“, се казва в доклада. \r\nДокладът добавя, че високата безработица и слабото прилагане на закона създават идеална среда за организирани престъпни групи, които създават проблем с контрола на наркотиците в Албания.  Юлиян Марков", "date": "2019.03.30", "title": "Държавният департамент на САЩ: Албания и производител на канабис и транзитна страна за твърди наркотици"}
{"url": "http://www.focus-news.net/news/2019/03/30/2640874/varna-edin-chovek-e-postradal-pri-intsident-v-avtobus-na-gradskiya-transport.html", "text": "Един човек е пострадал при инцидент в автобус на градския транспорт. Пътникът е получил контузни наранявания. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. Пострадалият е прегледан от медицински екип и е без опасност за живота. \r\nПо данни на дежурния диспечер, не са констатирани тежки пътнотранспортни произшествия във Варна през денонощието. Общо 6 катастрофи са обслужили екипите на „Пътна полиция“ през изминалото денонощие. Към момента няма данни за затруднения в движението на територията на Варна. \r\nБояна АТАНАСОВА", "date": "2019.03.30", "title": "Варна: Един човек е пострадал при инцидент в автобус на градския транспорт"}
{"url": "http://www.focus-news.net/news/2019/03/30/2640864/afp-palestinets-e-ubit-ot-izraelski-voynitsi-pri-protest-v-blizost-do-granichnata-ograda-v-ivitsata-gaza.html", "text": "Палестинец  е убит от израелски войници  в близост до граничната ограда между Израел и Ивицата  Газа в ранните часове в събота, съобщи Министерството на здравеопазването на окупираната територия, часове преди планираните за днес масови протести, предава  AFP . \r\nМинистерството заяви, че 20-годишният Мохамед Саад е починал, след като е бил уцелен в главата с куршум, изстрелян от войници от израелската армия в източната част на Ивицата  Газа. \r\nПротестиращите в района обясниха, че той  участвал в протести  преди основната демонстрация, насрочена за събота следобед. \r\nСпоред информациите той е бил на повече от 100 метра от тежко укрепената гранична ограда, когато е бил прострелян. Младежът се е придвижвал с патерици заради нараняване при предишен протест. \r\nГоворител на Израелска армия отказа да коментира случая. \r\nОчаква се хиляди да протестират в събота следобед на различни места  по границата между Газа и Израел, една година след началото на редовните масови протести, настояващи за  правото на завръщане на палестинските бежанци по родните им места, които се намират сега в Израел. \r\nНай-малко 259 палестинци са били убити от израелския огън от началото на протестите, по-голямата част по границата. \r\nДвама израелски войници също са били убити.  Юлиян Марков", "date": "2019.03.30", "title": "AFP: Палестинец е убит от израелски войници при протест в близост до граничната ограда в Ивицата Газа"}
{"url": "http://www.focus-news.net/news/2019/03/30/2640878/razgrad-pozhar-e-goryal-v-hranitelen-magazin-v-selo-bozhurovo.html", "text": "Пожар е горял в хранителен магазин в село Божурово. Това съобщиха от  ОДМВР - Разград . Сигналът за пожара е получен на тел.112 в 02.00 часа на 29 март. Огънят обгорил стените и тавана на търговския обект и унищожил хранителни продукти и инвентар. Пламъците са загасени от екип на РСПБЗН - Кубрат. Причината за пожара и нанесените щети са в процес на изясняване. По случая е образувано досъдебно производство.", "date": "2019.03.30", "title": "Разград: Пожар е горял в хранителен магазин в село Божурово"}
{"url": "http://www.focus-news.net/news/2019/03/30/2640873/ministar-ekaterina-zaharieva-razbira-se-che-shte-sme-yadosani-za-izkazvaneto-na-chavushoglu-ne-go-pravyat-za-parvi-pat-zapochva-da-stava-sistema.html", "text": "Разбира се, че ще сме ядосани за изказването на Чавушоглу, не го правят за първи път, започва да става система. Това каза външният министър и вицепремиер Екатерина Захариева по повод твърденията на турския външен министър Мевлют Чавушоглу, че Турция се е намесила в поправките на Закона за вероизповеданията в предаването „Тази събота“ по  бТВ . „Премиерът беше много ясен и категоричен. Разбира се, че сме ядосани“, отбеляза тя. Според нея Турция забравя, че и след изборите й ние ще бъдем съседи и трябва добрите отношения да се поддържат. „За съжаление не го правят за първи път, очевидно започва да става система“, изтъкна тя. „Миналата година имаше март месец преди избори, отново в Турция, изказване на президента Ердоган, на което се наложи да реагираме доста остро. Тази година два дни преди изборите им отново имаше невярно и неприемливо и в никакъв случай не съответстващо на добросъседските отношения изказване. Отново на изборен митинг в район, в който има и изселници на България“, коментира тя. „По моя информация със сила на опозицията. Очевидно да твърди и да мотивира мюсюлманските избиратели, които са по-религиозни“, обясни Захариева. „Това, от което се опасявам е, че в целия свят, не само в Турция, и в други държави, започваме да използваме религията като част от политиката. Не знам дали осъзнаваме колко е опасно това. В България живеем в мир и разбирателство и дори не се замисляме нашият приятел какво вероизповедание изповядва“, изтъкна вицепремиерът. „Нека да изчакаме понеделник, да минат изборите там и да видим дали няма да размислят, защото най-лесното е, според мен, Турция да се извини“, допълни външният министър.", "date": "2019.03.30", "title": "Министър Екатерина Захариева: Разбира се, че ще сме ядосани за изказването на Чавушоглу, не го правят за първи път, започва да става система"}
{"url": "http://www.focus-news.net/news/2019/03/30/2640879/evrodeputatite-na-gerb-balgarskiyat-biznes-pecheli-nay-mnogo-ot-chlenstvoto-ni-v-es.html", "text": "„През последните пет години с колегите ми в делегацията на ГЕРБ в Европарламента положихме всички усилия да променим за добро ежедневието на европейските граждани и да направим Европа по-добро място за бизнес. Вярвам, че ЕС е мястото, където българският бизнес може да се развива най-добре и именно предприемачите са тези, които печелят най-много от членството ни в ЕС. По-ниски такси за преводи в евро, над 900 млн. лева по плана “Юнкер” за малкия и среден бизнес, подобряване на образованието и уменията на младите българи – това са част от успехите ми през този мандат като част екипа на ГЕРБ и ЕНП“. Това заяви евродепутатът Ева Майдел по време на Четвъртия национален форум на Предприемачи ГЕРБ „Българският бизнес: Хоризонт Европа”, съобщиха от пресцентъра на  ПП ГЕРБ . Ева Майдел е международен секретар на ПГЕРБ. \r\nЕвродепутатът Андрей Новаков коментира с предприемачите от ГЕРБ една от най-актуалните теми в ЕП – пакета „Мобилност 1“. По думите му ако бъде приет по този начин, нашите превозвачи биха издържали най-много 6 месеца. „Повечето от нашите сънародници разполагат с нови камиони със съвременни сателитни системи, които позволяват да се избират най-добрите маршрути и така да се пестят време и средства. Те могат да предлагат на своите клиенти по-ниски цени на предлаганите услуги и са абсолютно конкурентноспособни на европейските си колеги“, обясни евродепутатът от ГЕРБ/ЕНП. Андрей Новаков се ангажира, ако все пак пакетът „Мобилност” бъде прокаран, той и неговите колеги да направят всичко възможно да бъде по-мекият вариант - да няма връщане на камиона и водача на всеки 4 седмици, както и да бъдат увеличени дните за вътрешни курсове на повече от три. Евродепутатът подчерта, че и през следващия програмен период ще продължи безвъзмездното финансиране по програми за България, като то трябва да се запази на 85%. С предимство ще бъдат обезлюдените райони и се очаква през този период страната ни да получи 18 милиарда лева. \r\nСпоред евродепутата Асим Адемов от всички 17 представители на България в Европейския парламент Групата на ГЕРБ/ЕНП е най-сплотена и представя страната ни по най-достоен начин, като винаги намира крехкия баланс между това да е солидарна с решенията на ЕНП, но и да защитава българския национален интерес. Асим Адемов похвали българското правителство начело с премиера Бойко Борисов за успехите, които то постига. Той цитира и Манфрет Вебер, според когато Борисов е абсолютен авторитет и един от най-силните лидери в ЕНП. \r\nСпоред евродепутата Владимир Уручев образованието трябва да бъде абсолютен приоритет за страната ни, защото добре образованите нации са богатите нации. „Затова е изключително важно да се провеждат кампании и дори децата в училище да изучават предприемачество, за да могат един ден да се реализират успешно в бизнеса“, коментира той. Владимир Уручев обясни, че към този момент страната ни продължава да разчита на въглищните централи. 60% от електроенергията се произвежда от ТЕЦ. Освен това голяма част от централите на твърдо гориво не отговарят на европейските норми и ще спрат да функционират след 2025 г. дори като студен резерв. „Предстои да се вземат трудни решения, но крайната цел е България да не се превърне от износител във вносител на електроенергия“, каза още Уручев.", "date": "2019.03.30", "title": "Евродепутатите на ГЕРБ: Българският бизнес печели най-много от членството ни в ЕС"}
{"url": "http://www.focus-news.net/news/2019/03/30/2640875/blagoevgrad-svetovnoizvestniyat-izpalnitel-gay-deyvis-predstavi-nay-dobrite-si-pesni-na-vtorata-festivalna-vecher-na-blagoevgrad-bluesjazz.html", "text": "Световноизвестният изпълнител Гай Дейвис представи най-добрите си песни на втората фестивална вечер на „Blagoevgrad Blues&Jazz”. Музикантът, който обикаля света с китара в ръка, очарова публиката в Благоевград с атрактивните си изпълнения, като той бе гвоздеят в програмата на втората фестивална вечер в препълнената зала „Орфей” в парк „Македония”. Гай Дейвис разкри със своята китара и глас магията на автентичния блус. Един от най-добрите представители на тази музика с участието си във фестивала, посветен на блуса и джаза, стана поредният световноизвестен музикант, който утвърждава високото ниво на музикалното събитие в Благоевград. \r\nВтората фестивална вечер се оказа премиера на юбилейното турне на Васко Кръпката и „Подуене блус бенд”. Родният музикант и бандата му избраха Благоевград за начало на концертите си по повод 30-годишнината от създаването на групата. И тъй като Васко Кръпката се превърна в главен герой на „Blagoevgrad Blues&Jazz”, когото публиката познава, той и останалите от групата бяха поздравени от зрителите с „Happy birthday”. „Много ми е любим този фестивал. Чувствам се много щастлив тук”, каза музикантът. \r\nКулминацията на вечерта дойде със съвместните изпълнения на американския блусар Гай Дейвис, на Васко Кръпката и на „Подуене блус бенд”. Те предизвикаха бурните аплодисменти на зрителите, много от хората танцуваха в ритъма на блуса. Публиката върна няколко пъти на бис музикантите на сцената и ги аплодира бурно. \r\nФестивалът „Blagoevgrad Blues&Jazz” продължава тази вечер от 17.00 часа в зала „Орфей“, парк „Македония“. Жители и гости на Благоевград, любители на джаза, ще видят на сцената световноизвестния кавалджия Теодосий Спасов и виртуоза на китарата от Македония - Влатко Стефановски, триото на Живко Петров, великолепната певица Хилда Казасян в дует с Христо Йоцов, както и Биг бенд - Благоевград. Всички тези музикални звезди ще имат честта да закрият петото юбилейно издание на фестивала.", "date": "2019.03.30", "title": "Благоевград: Световноизвестният изпълнител Гай Дейвис представи най-добрите си песни на втората фестивална вечер на „Blagoevgrad Blues&Jazz”"}
{"url": "http://www.focus-news.net/news/2019/03/30/2640881/dots-mario-milkov-meditsinski-universitet-varna-nay-zasegnati-ot-varteneto-na-chasovnika-sa-hora-koito-veche-imat-problemi-sas-sanya.html", "text": "Най-засегнати от въртенето на часовника са хора, които вече имат проблеми със съня. Това каза за  Радио „Фокус“ – Варна  доц. Марио Милков от Медицински университет – Варна във връзка с преминаването към лятно часово време, което предстои на 31 март. Специалистът обясни, че сезонното въртене на часовника се отразява върху човешкия организъм по подобие на часовата разлика при дългите полети. „Има хора, които много бързо се аклиматизират, не им трябва въобще адаптация, а други не мога да свикнат един или два дена. Те имат стрес, нарушен сън, будят се по няколко пъти, посещават тоалетната, което не е нормално в други условия“, обясни доц. д-р Марио Милков. По думите му дискусията при специалистите по този въпрос е от години, но повечето смятат, че смените на стрелките на часовника трябва да спрат, тъй като при някои хора те водят до недоспиване, повече стрес и др. Според него при хората с установена медицинска диагноза, аклиматизацията към новия режим на лягане и ставане от сън може да отнеме до 10 дни.  \r\nНа въпроса дали има конкретни групи от хора или професии, които могат да бъдат по-силно засегнати от смяната на часа, доц. д-р Милков отговори, че не би трябвало този фактор да е от значение. „Имаме пациенти, които имат инверсия на съня т.е. през деня спят, а вечерта работят. При тях не се задълбочават симптомите на безсъние през деня или някаква друга патология“, заяви специалистът. Според доц. д-р Милков всяка година се говори за инверсията на съня и промяната на времето, но в България все още не съществуват специализирани и компетентни медицински звена, които се занимават изцяло с подобни състояния. Спортен него има нужда от установяването на хигиенни стандартни в това отношение в България, като хората започнат да обръщат по-голямо внимание на тези проблеми. \r\nБояна АТАНАСОВА", "date": "2019.03.30", "title": "Доц. Марио Милков, Медицински университет – Варна: Най-засегнати от въртенето на часовника са хора, които вече имат проблеми със съня"}
{"url": "http://www.focus-news.net/news/2019/03/30/2640877/ministar-ekaterina-zaharieva-kategorichno-turtsiya-ne-se-e-mesila-v-balgarskiya-zakon-za-veroizpovedaniyata.html", "text": "Категорично Турция не се е месила в българския Закон за вероизповеданията. Това каза външният министър и вицепремиер Екатерина Захариева по повод твърдения на турския външен министър Мевлют Чавушоглу, че Турция се е намесила в поправките на Закона за вероизповеданията в предаването „Тази събота“ по  бТВ . Тя припомни изказването на премиера Борисов от вчера в Букурещ, където той заяви, че ние сме една от не многото държави-членки на ЕС, които считат, че ще бъде лошо за ЕС, Турция да прекрати преговорите за членство в Съюза. „Ние не сме доволни, когато Турция ни използва за предизборната си кампания. Не сме доволни, ядосани сме. И с право сме. Но, нека и ние да не го правим“, обясни тя, като отбеляза, че религиозните въпроси са изключително опасни и то не само за Балканите.  \r\nПопитана, има ли дипломатически скандал между София и Анкара, тя отговори: „Скандалът не е предизвикан от нас, със сигурност има дипломатическо напрежение. Но не е предизвикан от София.“ \r\nПо думите й премиерът Борисов наистина има добри отношение с Ердоган. „Аз също имам добри отношения с Чавушоглу. Категорично Турция не се е месила в Закона за вероизповеданията“, заяви тя, като допълни, че разговорът, който е провела с турския външен министър относно Закона за вероизповеданията в никакъв случай не го приема за натиск към нея.  „Българската държава с този закон цели да постави на равнопоставено ниво и наистина да финансира и другите религии, за да се намали финансиране от други държави. Но в никакъв случай не е насочен към някои от религиите. По никакъв начин не е оказано натиск. Не са се чували премиерът Борисов и Ердоган. И сега на предизборен митинг да си стегнем електората. Това е абсолютно излишно и крайно неприемливо“, посочи тя.  \r\n„Отношенията с Турция трябва да се развиват с равнопоставена и добросъседска политика с не намеса във вътрешната. Както ние не им се месим, така желаем и никой да ни се меси на нас. Нека да минат изборите, до понеделник пак ще видим записите и тогава ще решим какво да правим“, отбеляза тя.  По думите й твърде крайна мярка ще бъде ако прекратим дипломатическите си отношения с Турция.", "date": "2019.03.30", "title": "Министър Екатерина Захариева: Категорично Турция не се е месила в българския Закон за вероизповеданията"}
{"url": "http://www.focus-news.net/news/2019/03/30/2640883/sport-rusnak-specheli-evropeyskoto-po-shahmat-cheparinov-e-14-i.html", "text": "Българският гросмайстор Иван Чепаринов, който от миналото лято се състезава за Грузия, завърши на 14-о място на европейското първенство по шахмат за мъже, което се проведе в Скопие. Чепаринов приключи 11-кръговия турнир със 7,5 точки, като постигна 5 победи, 5 равенства и допусна само една загуба. \r\nШампион стана руснакът Владислав Артьомиев, който завърши с 8,5 точки и по-добри допълнителни показатели от сребърния медалис Нилс Гранделиус от Швеция. В европейското първенство участие взеха 360 шахматисти.", "date": "2019.03.30", "title": "Спорт: Руснак спечели Европейското по шахмат, Чепаринов е 14-и"}
{"url": "http://www.focus-news.net/news/2019/03/30/2640884/blagoevgrad-v-bansko-zapochva-mezhdunarodniyat-festival-na-izkustvata-utrinna-zvezda.html", "text": "Благоевград: В Банско започва провеждането на Международния фестивал на изкуствата „Утринна звезда“. Това каза за  Радио „Фокус“ - Пирин  Георги Икономов, кмет на Община Банско. Той уточни, че фестивалът ще се провежда до 3 април. „За пръв път ще се проведе в този формат, иначе „Утринна звезда“ се провежда повече от 10 години, но в края на ноември, когато има изключително много участници. Това е фестивал за изкуство на деца във всякакви жанрове – танци, пеене и т.н., докато тази година изданието е по-различно. Насочеността му е като към детски лагер, на който децата присъстват, за да се учат допълнително на изкуства. Ще видим как ще се получи като формат“, коментира кметът. Георги Икономов отбеляза, че Общината подкрепя събитието, като предоставя терен и други услуги. \r\nНатали СТЕФАНОВА", "date": "2019.03.30", "title": "Благоевград: В Банско започва Международният фестивал на изкуствата „Утринна звезда“"}
{"url": "http://www.focus-news.net/news/2019/03/30/2640885/sliven-dvama-dushi-sa-zaginali-a-26-godishno-momche-e-s-opasnost-za-zhivota-sled-katastrofa-na-glaven-pat-i-6-mezhdu-razklona-za-selo-glushnik-i-selo-kaloyanovo.html", "text": "Двама души са загинали при катастрофа на главен път I-6 между разклона за село Глушник и село Калояново. Това съобщиха от  ОДМВР - Сливен . Тежкият пътен инцидент е станал тази сутрин. Сигналът е подаден в 05.57 часа. Лек автомобил „Пежо”, управляван от водач на 28 години, се е движил в посока село Калояново, загубил е управление и е излязъл от пътното платно. В автомобила са пътували четирима. От произшествието на място са починали 28-годишният водач и момиче на 20 години. Момче на 26 години е в тежко състояние с опасност за живота. 18-годишно момиче е с леки наранявания без опасност за живота. Всички участници в пътното произшествие са от село Тополчане. Причините за произшествието са в процес на установяване. По случая е образувано досъдебно производство.", "date": "2019.03.30", "title": "Сливен: Двама души са загинали, а 26-годишно момче е с опасност за живота след катастрофа на главен път I-6 между разклона за село Глушник и село Калояново"}
{"url": "http://www.focus-news.net/news/2019/03/30/2640876/faktor-makedoniya-posolstvoto-na-sasht-nastoyava-spetsializiranata-prokuratura-da-ostane-samostoyatelna.html", "text": "Изпълняващият длъжността  посланик на САЩ в Македония Микаела Швайцер-Блум заяви, че според Вашингтон Специалната прокуратура (СП) трябва да има независимост и възможност да работи по всички открити дела, цитира думите и македонското издание  “Фактор“ . \r\nБлум в разгара на политическите разговори за съдбата на СП подчерта,  че редовните и специалните прокуратури и техните усилия за преследване на корупцията са предпоставка за възстановяване на доверието на гражданите в съдебната система. \r\n„Смятаме, че по време на тези разговори трябва да се има предвид, че всеки гражданин на Северна Македония трябва да има доверие в институциите, да има равенство в справедливостта и вярваме, че независимата СП в рамките на общата прокуратура е важна стъпка пред нас“ - каза Микаела Швайцер – Блум.  Юлиян Марков", "date": "2019.03.30", "title": "„Фактор“ (Македония): Посолството на САЩ настоява Специализираната прокуратура да остане самостоятелна"}
{"url": "http://www.focus-news.net/news/2019/03/30/2640890/", "text": "Деветима афганистански полицаи са били убити, когато талибанските бойци са нахлули в контролно-пропускателните пунктове и направили засади в източния афганистански град Газни, съобщиха официални представители, цитирани от  AFP . \r\nАтаката e започнала рано в петък, когато талибаните са нападнали два съседни контролно-пропускателни пункта, заяви говорителят на полицията в Газни, Ахмад Хан Сеерат. \r\nТогава талибаните нападнали група полицаи, които са отговорили на нападението, убивайки началника на местната полиция, добави Сеерат. \r\n„Общо деветима полицаи бяха убити, а шестима други бяха ранени“, заяви той. \r\nДанните бяха потвърдени от Ариф Нури, говорител на губернатора на Газни. \r\nПрез август талибаните за кратко превзеха град Газни преди да бъдат изтласкани от американски въздушни удари и от афганистанските сили.  Юлиян Марков", "date": "2019.03.30", "title": "AFP: Деветима афганистански полицаи са убити от талибаните"}
{"url": "http://www.focus-news.net/news/2019/03/30/2640880/talat-dzhaferi-makedoniya-nyama-osigureno-kvalifitsirano-mnozinstvo-za-zakona-za-sp.html", "text": "Председателят на парламента Талат Джафери казва, че преговорните групи на правителството и опозицията не са предоставили мнозинство от две трети за закона, който трябва да определи статута на Специализираната прокуратура, а за това Събранието не е виновно, цитира думите му македонското електронно издание  “Сакам да кажам“ \r\nТой написа това в социалната мрежа „Фейсбук“ след като министърът на правосъдието Рената Десковска  отбеляза вчера, че дори партиите да се споразумеят за СП, той няма да насрочи заседание по законопроекта, докато не приключат президентските избори. \r\nТя каза, че правото да се насрочи заседание е негово, но изявлението му  се е оказало демотивиращо за представителите на ВМРО-ДПМНЕ, които попитаха защо трябва да бързат чрез преговори, когато председателят  няма намерение по време на предизборната кампания да насрочи заседание по Закона за прокуратурата.  \r\n„Не трябва да се твърди, че липсата на успех на преговорите трябва да бъде понесена от Събранието. Преговорните групи не са осигурили 2/3 мнозинство. За това кой на кого е повлиял ще решат гражданите. Законът за СП е внесен от четирите основни политически партии в Парламента и трябваше да се гласува с консенсус ”, каза Джафери, добавяйки, че всяко друго действие ще се извършва само по институционален начин и в съответствие с парламентарните процедури. \r\nПредставители на правителството и на опозицията досега са провели три заседания в Министерството на правосъдието относно бъдещето на СП, но и двете страни твърдят, че в преговорите няма забележим напредък.  Юлиян Марков", "date": "2019.03.30", "title": "Талат Джафери (Македония): Няма осигурено квалифицирано мнозинство за закона за СП"}
{"url": "http://www.focus-news.net/news/2019/03/30/2640892/yuriy-aslanov-sotsiolog-nishto-dramatichno-nyama-da-proizleze-ot-naprezhenieto-v-bsp-zaradi-podrezhdaneto-na-evrolistata.html", "text": "Нищо драматично няма да произлезе от напрежението в БСП заради подреждането на евролистата. Това каза социологът Юрий Асланов за седмичното политическо предаване “Метроном” на  радио “Фокус” . По думите му Елена Йончев има предимство на базата на нейната популярност. Сергей Станишев е натрупал негативи от минали години. „Станишев не е отскоро на политическата сцена. Както има много хора, които го одобряват, така и  са натрупани негативи от минали години. А колкото до подреждането на листата в окончателния й състав, това винаги е предизвиквало временно напрежение в БСП. Винаги по повод на каквато и да е предизборна листа са възниквали подобни ситуации. Не мисля, че нещо драматично ще произлезе от този казус. Предстои подреждането на листата, той (Сергей Станишев, бел.ред) вероятно ще получи подкрепа за място в тази листа, но от тук нататък вече зависи неговото лично решение какво ще бъде, защото е по-логично да остане в листата или сам да се откаже“. \r\nЮрий Асланов коментира още, че включването на АБВ е евроизборите под формата на политическа формация „Коалиция за България“ е възможно да внесе объркване и да отнеме гласове от БСП, но решаващо значение няма да има. \r\nРосица АНГЕЛОВА", "date": "2019.03.30", "title": "Юрий Асланов, социолог: Нищо драматично няма да произлезе от напрежението в БСП заради подреждането на евролистата"}
{"url": "http://www.focus-news.net/news/2019/03/30/2640888/emil-radev-gerbenp-predvizhda-se-vsyaka-darzhava-chlenka-v-es-da-izbere-dali-da-ostane-v-lyatno-ili-v-zimno-chasovo-vreme.html", "text": "Засега се предвижда, всяка държава-членка в ЕС да избере дали да остане в лятно или в зимно часово време. Това каза в интервю за  Агенция „Фокус“  евродепутатът от ГЕРБ/ЕНП Емил Радев по повод смяната на часовото време от зимно към лятно. „Целта е всички държави в Европейския съюз да спрат да сменят часовото време. Европейската комисия направи едно безпрецедентно проучване с европейските граждани, над 4, 5 млн. взеха участие в него. Над 85 % от тях ясно заявиха, че предпочитат да се спре смяната на часовото време“, посочи евродепутатът.  Емил Радев припомни, че преди 40 години целта на въвеждането на смятаната на часовото време е била свързана с опити за пестене на електроенергия. „Но, например в една България, ние спестяваме от смяната на часовото време около 12 часа работа на атомната електроцентрала или това прави около 50 стотинки, които всеки един български гражданин пести за една година. Виждаме, че ефектът не е толкова голям вече“, изтъкна той. „Докато редица изследвания доказаха, че смяната на часовото време вреди на човешкия организъм. След смятана на часовото време зачестяват сърдечно-съдовите заболявания, инфаркти и инсулти.  Също така, 40% от европейските граждани, скоро след смяната на часовото време се оплакват и от безсъние“, отбеляза Радев. По думите му веднага след смяната зачестяват и пътно-транспортните произшествия. „Не можем да правим компромис със здравето на 500 млн. европейски граждани. Това винаги е било водещо. От тук нататък, със спиране на смяната ще подобрим и ще отпаднат тези опасности пред здравето на европейските граждани. Надяваме се да се синхронизират всички други области, които могат да бъдат проблем, като телекомуникации и транспорт“, поясни евродепутатът. „Всичко това, смятам, в рамките на една година ще успее да се напасне, така че да няма никакви трудности след отмяната за смяна на часовото време“, допълни Радев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.03.30", "title": "Емил Радев, ГЕРБ/ЕНП:  Предвижда се всяка държава-членка в ЕС да избере дали да остане в лятно или в зимно часово време"}
{"url": "http://www.focus-news.net/news/2019/03/30/2640887/kalina-boyadzhieva-wwf-deystviyata-na-vseki-edin-ot-nas-sa-ot-znachenie-i-mogat-da-imat-mnogo-seriozen-efekt-varhu-prirodata.html", "text": "Действията на всеки един от нас са от значение и могат да имат много сериозен ефект, положителен или отрицателен, вече зависи какви са действията ни. Това каза в интервю за  Агенция „Фокус“  Калина Бояджиева от организацията WWF във връзка с  инициативата \"Часът на Земята\".  „Можем да направим страшно много. Като например да ограничим употребата на пластмасата за еднократна употреба. Има страшно много  алтернативи, които на всичкото отгоре ни пестят и пари. Например вместо всеки ден да си купуваме пластмасови бутилки за минерална вода, можем  да имаме една за многократна употреба, която винаги да носим в себе си. Съответно подобни алтернативи има за най-различни неща – торбичките в супермаркетите, сламките, кутии за многократна употреба могат да се ползват вместо всеки път от топлата витрина да си взимаме нови“, обясни тя. Калина Бояджиева допълни, че можем да рециклираме и да хвърляме отпадъците разделно. „Можем да ползваме повече колело и градски транспорт, когато не ни се налага да пътуваме с личен автомобил. Можем да участваме в почиствания и залесявания. Можем да подкрепяме организациите, които работят за опазване на околната среда. Алтернативи има страшно много, важното е да има желание.  В малките ни действия, когато са много. Тоест един човек сам по себе си може да мисли, че това, което прави е малко, но като се замисли, че ако още десет човека около него започнат да го правят, около тях още десет човека и така лека полека се създава масата, която води до положителната промяна“, каза още екологът.  Пълния текст на интервюто четете в „Мнение”", "date": "2019.03.30", "title": "Калина Бояджиева, WWF: Действията на всеки един от нас са от значение и могат да имат много сериозен ефект върху природата"}
{"url": "http://www.focus-news.net/news/2019/03/30/2640886/anadolu-agency-turtsiya-privetstva-pozitsiyata-na-rumaniya-za-vrazkite-na-ankara-s-es.html", "text": "Вицепрезидентът на Турция Фуат Октай приветства позицията на Румъния в петък, която подкрепя усилията на Анкара за установяване на \"конструктивни\" отношения с Европейския съюз, предава  Anadolu Agency \r\n\"Приветстваме принципната позиция на Румъния и нейните усилия, които допринасят за конструктивното разбиране в отношенията между ЕС и Турция\", каза Фуат Октай, изказвайки се на съвместна пресконференция в Букурещ с румънския премиер Виорика Данчила. \r\n\"Надяваме се, че позицията на Румъния ще бъде пример за други европейски страни\", добави Октай. \r\n„Имахме ползотворна среща с министър-председателя Данчила… Общо обменихме мнения по двустранните отношения, както и по регионалното и международното развитие. \r\n„В рамките на председателството на ЕС на Румъния споделихме нашия подход и очаквания за ускоряване на процеса на преговори за присъединяване на страната ни към ЕС“, каза Октай, наричайки Румъния „близък съюзник“.  Юлиян Марков", "date": "2019.03.30", "title": "Аnadolu Agency: Турция приветства позицията на Румъния за връзките на Анкара с ЕС"}
{"url": "http://www.focus-news.net/news/2019/03/30/2640893/liderat-na-bsp-korneliya-ninova-samo-nie-imame-prieta-programa-viziya-za-balgariya.html", "text": "Имаме възможност за победа на предстоящите Европейски избори. Това заяви председателят на БСП Корнелия Нинова по време на работна среща с Иън Макникъл, политик от Лейбъристката партия, бивш неин дългогодишен генерален секретар и член на Камарата на лордовете, съобщиха от пресцентъра на  НС на БСП . Двамата разговаряха  по откритите въпроси за бъдещето на Европа, предстоящите европейски избори и Брекзит. \"Знам, че решението за Брекзит е сложно, но бихме искали във вариантите, които обсъждате,  да защитите правата на българската общност във Великобритания”, заяви Нинова. Двамата се обединиха около общото твърдение, че бедността нараства както на национално равнище – в България и Великобритания, така и в цял свят, което разтваря широко ножицата между бедни и богати. Нинова изтъкна проблемите на България, свързани с доходите, неравенствата, здравеопазването,  корупционните практики с евросредства. \"Нашите евродепутати ще отстояват в бъдещия Европарламент еднакъв стандарт в храните, еднакви права на българите с тези на другите европейци, минимална европейска заплата и пенсия, младежка гаранция за работа на младите хора\", каза тя. \r\nКорнелия Нинова разказа още за множеството обиколките на БСП в страната по повод проекта „Визия за България\" и \"Визия за Европа\". „Ние сме единствената партия с програма за европейските избори. За нас на първо място е какво ще правим там, как ще отстояваме българския интерес. Искаме дебат  за Европа, но няма с кого. Другите партии не излизат с програма. А опонентите ни от ГЕРБ са затънали в корупционен скандал с апартаменти”, каза още Нинова. От своя страна, Макникъл коментира: „Брилянтно! Вие правите това, което и ние правим.  Дори отивате по-далеч от повечето европейски социалистически партии с „Визия за България”. „Значи няма  нужда да съм тук”, пошегува се британският политик. По мнението на Макникъл, БСП трябва да продължава работата си в същата посока, защото тя е правилната.", "date": "2019.03.30", "title": "Лидерът на БСП Корнелия Нинова: Само ние имаме приета програма „Визия за България”"}
{"url": "http://www.focus-news.net/news/2019/03/30/2640894/shumen-nerazreshen-protest-se-provezhda-blizo-do-kpp-pristoe.html", "text": "Неразрешен протест се провежда близо до КПП „Пристое“. Това съобщиха от  ОДМВР - Шумен . Протестиращите са около 80 души и са на пътното платно. Движението в участъка е затруднено. Полицейски служители пренасочват пътуващите от Шумен в посока към Силистра през алтернативен маршрут - село Изгрев, село Тъкач, Каолиново, село Тодор Икономово, Секулово. По същия път се насочват пътуващите от Силистра към Шумен. На мястото на протеста има полицейски екипи от РУ- Каолиново, които имат задача да не допускат  нарушаване на обществения ред.", "date": "2019.03.30", "title": "Шумен: Неразрешен протест се провежда близо до КПП „Пристое“"}
{"url": "http://www.focus-news.net/news/2019/03/30/2640891/tsvetozar-tomov-sotsiolog-balgariya-darzhi-imotniya-si-pazar-v-siviya-sektor-koeto-pozvolyava-zloupotreba-s-vlast.html", "text": "България държи имотния си пазар в сивия сектор, което позволява злоупотреба с власт. Това каза в седмичното обзорно предаване „Метроном“ на  Радио „Фокус“  социологът Цветозар Томов. Във връзка с имотната сага Томов изрази мнение, че най-важното, за което индикира този скандал, далеч не е какво ще се случи на евроизборите и как ще се отрази това на вота на управляваща партия или на опозицията. „Той е достатъчно отдалечен от изборите, за да бъде покрит от следващите публични скандали, които ще съпровождат тази невротична кампания, така че неговото влияние върху резултата от изборите няма да е решаващо и няма да промени съотношението на силите по някакъв начин“, каза социологът. Според Цветозар Томов освен политически ефекти, имотната сага илюстрира обстоятелството, че в края на второто десетилетие една страна от Европейския съюз държи имотния си пазар в сивия сектор. „Ние не знаем дали уличените в този скандал са закупували на занижени цени или са доплащали на черно. Знаем обаче, че доплащането на черно при сделки на основата на данъчна оценка е разпространена практика в България и далеч не само при политиците. Позицията, която масово се коментира в публичното пространство, че става дума за законни сделки, макар и неморални, незадължително е вярна и броят на такива сделки в България далеч надхвърля усилията на политиците да се сдобият с имоти. Това касае цялото общество“, заяви Цветозар Томов. По думите му инструментът, с който имотният пазар може да бъде изваден на светло, e данъчните оценки да съответстват на пазарната стойност на имотите, за които се отнасят, но този въпрос почти не се обсъжда в публичното пространство. „Не се говори за причината, поради която са възможни подобни злоупотреби с власт. Това е далеч по-важно, отколкото това дали ГЕРБ или БСП ще изкарат по един евродепутат повече на заплата в Брюксел“, увери социологът.  \r\nРосица АНГЕЛОВА", "date": "2019.03.30", "title": "Цветозар Томов, социолог: България държи имотния си пазар в сивия сектор, което позволява злоупотреба с власт"}
{"url": "http://www.focus-news.net/news/2019/03/30/2640889/vmro-turtsiya-tryabva-da-se-izvini-turskite-polititsi-preminaha-vsyakakvi-granitsi-v-naglostta-si.html", "text": "Турция трябва да се извини, турските политици преминаха всякакви граници в наглостта си. В същото време БСП се заиграват опасно с темата „национална сигурност. България не е турска провинция, за да ни казва Анкара какви законопроекти да правим и да се намесва във вътрешните ни работи. Това се посочва в  позиция на ВМРО  по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност. \r\n„Преди дни външният министър на Южната ни съседка Мевлют Чавушоглу в публична реч в центъра за обществено образование каза: „Турция беше принудена да се намеси и се наложи България да внесе промени в закона за вероизповеданията“ и допълни още,  че Анкара „ден и нощ работи за интересите на турските общности в чужбина и това e един от приоритетите на външната политика на страната“. \r\nВеднага ние, Патриотите от ВМРО, реагирахме на тези думи и поискахме спешно външният ни министър Екатерина Захариева да бъде изслушана в Народното събрание, за да стане ясно дали са водени разговори от българска страна и каква точно намеса е оказана. За първи път от 30 години българското правителство в лицето на външния министър Захариева и министър-председателят Бойко Борисов изрази категоричната си позиция срещу казаното от турски политик. За първи път от 30 години българската държава се противопоставя по този начин на политиката на Турция за вмешателство във вътрешните работи на България\", посочиха от ВМРО. \r\n„Искаме да припомним и факта, че именно Патриотите от ВМРО заедно с нашите колеги от Обединени патриоти оказахме сериозна съпротива в пленарната зала при гласуването на законопроекта на ГЕРБ, БСП и ДПС, подписан лично от Цветан Цветанов, Корнелия Нинова и Мустафа Карадайъ. Това е законопроект, написан от ДПС като контра на законопроекта за вероизповеданията на ВМРО, който имаше за цел тоталното пресичане на всякакво външна финансиране и намеса в делата на вероизповеданията, като така щеше да бъде гарантиран техният суверенитет, както и пресечен пътят на радикалния ислям към страната ни\", заявиха от ВМРО. \r\n„В този контекст и позицията и изказванията на БСП по темата са нищо повече от опит да се измъкнат от отговорност. Припомняме, че точно те гласуваха този спорен законопроект докато още бяха в пленарната зала и точно тях ги нямаше, когато ОП се борихме срещу скандалното предложение за финансова амнистия на мюфтийството. Ако те си бяха на работните места с нашите, техните и гласовете на „Воля“ този текст нямаше да мине. Именно тях ги нямаше и да подкрепят нашето предложение да се забрани всякакво чуждо финансиране на религиозните общности. \r\nТук не само, че не е нужен политически популизъм, а той в този момент даже е опасен за националната сигурност на страната\", посочиха от ВМРО. Според тях мястото на депутатите е в парламента, за да отстояват позициите на партиите, чиито избиратели са ги избрали. Патриотите добавиха, че са популистки и призивите на Корнелия Нинова ОП да напусне управлението. „Какво цели тя с тях – да вкара страната в политическа криза месеци наред и така да проправи пътя за поредното вредно управление на коалицията БСП – ДПС? Благодарение на ОП всички тези теми излизат на бял свят. Благодарение на Патриотите във властта днес държавата ни има категорична и ясна позиция за ненамеса на чужди държави в българската политика. Ето защо г-жо Нинова, вместо да обикаляте студията, върнете депутатите си в парламента, за да отстояват там политиките в защита на националния интерес. В телевизиите политика не се прави!\", добавиха от ВМРО.  \r\n„Единственият начин да пресечем опитите на чужди държави и политически субекти да се намесват в делата на България е да се приемат отхвърлените текстове на ВМРО за категорична забрана за финансиране на вероизповеданията от чужди държави, физически лица, фирми или НПО-та. Казваме го ясно за пореден път, за да бъде пределно ясно за всички. \r\nНахалството на турските управници този път премина границите на дипломатическото благоприличие. Да откажеш извинение при очевидно твърдение за политически натиск от страна на Турция е демонстрация на незачитане на суверенитета на страната ни\", заявиха от ВМРО. \r\n„Ето защо ние, Патриотите от ВМРО, ще изразим своето категорично несъгласие с политиката на Турция. Още в понеделник в 8.30 ч. сутринта ще изразим своя протест пред посолството на Република Турция в България, за да покажем, че България е суверена държава, която сама взема своите решения и не ни е нужно опекунството нито на Анкара, нито на друга столица. Каним всички български граждани, които искат да изразят несъгласието си, да се присъединят\", се посочва още в позицията на ВМРО.", "date": "2019.03.30", "title": "ВМРО: Турция трябва да се извини, турските политици преминаха всякакви граници в наглостта си"}
{"url": "http://www.focus-news.net/news/2019/03/30/2640882/ministar-ekaterina-zaharieva-razbiram-samneniyata-na-tsvetanov-che-v-atakata-sreshtu-nego-ima-ruska-namesa.html", "text": "Разбирам съмненията на Цветанов, че в атаката срещу него има руска намеса. Това каза външният министър и вицепремиер Екатерина Захариева относно изказване на Цветан Цветанов, че не изключва варианта руска намеса да стои зад атаката към него, в предаването „Тази събота“ по  бТВ . Тя отбеляза, че всички, за които е имало съмнения за участие в имотни сделки с недвижими имоти, още преди да са излезли проверките, са подали оставки, което показва, че политическа партия ГЕРБ е изляза с чест и достойнство от скандала. Попитана какво смята за съмненията на Цветанов, че зад атаките към него има руска линия, тя отговори: „Да. Разбирам го, че има такива съмнения. Той е един от най-сериозните защитници да имаме силен НАТО, силна връзка между Европа и САЩ. Закупуването за F-16. Скоро беше модератор на няколко форума, на които се обсъждаха хибридни заплахи и кибератаки“, посочи тя. „Аз като външен министър го разбирам, че има съмнения в тази посока“, допълни Захариева. „Както Турция се опитва да се меси на Балканите като защитник на мюсюлманите в тези държави, по същия начин Русия се опитва да се меси по отношение на православието“, обясни външният министър, като посочи, че Законът за вероизповеданията е имал тази цел, да неутрализира чужда намеса. „Нека да не използваме религията за политически цели, защото това е крайно опасно. Религията е личен избор на човек,“ коментира още вицепремиерът.", "date": "2019.03.30", "title": "Министър Екатерина Захариева: Разбирам съмненията на Цветанов, че в атаката срещу него има руска намеса"}
{"url": "http://www.focus-news.net/news/2019/03/30/2640898/lokalno-makedoniya-advokatite-na-radovan-karadzhich-shte-iskat-nov-protses.html", "text": "Защитата на бившия босненски сръбски лидер Радован Караджич се подготвя за повторно разглеждане на делото му заради нови  доказателства в края на тази година или началото на 2020 г.. пише скопското електронно издание  “Локално“ \r\nТова съобщи един от адвокатите на Караджич Горан Петрониевич. \r\n„Подготвяме искане за повторно разглеждане.Такова е възможно, ако защитата или прокурорите намерят нови доказателства или факти, които не са известни към момента на постановяване на присъдата на първа или втора инстанция, което може сериозно да засегне решението на съда, казва Петроневич. \r\nТой каза, че защитата има \"сериозен набор от документи, получени от прокурорите в момент, в който вече е било късно да се използва\", и добави, че \"95 процента от всички доказателства са били в прокуратурата\". \r\nСъдът в Хага осъди Караджич на 40 години затвор, главно заради клането в Сребреница, а след жалбата на защитата, на 20 март тази година, присъдата беше увеличена на доживотен затвор.  Юлиян Марков", "date": "2019.03.30", "title": "“Локално“ (Македония): Адвокатите на Радован Караджич ще искат нов процес"}
{"url": "http://www.focus-news.net/news/2019/03/30/2640897/razgrad-politsiyata-razsledva-sluchay-na-nezakonna-sech-v-selo-podayva.html", "text": "Полицията разследва случай на незаконна сеч в село Подайва. Това съобщиха от  ОДМВР - Разград . Установена е кражба на 33 кубика дърва от вида „цер“. При съвместна проверка на служители от РУ - Исперих и ДГС „Сеслав“ около 15.30 часа на 29 март в частен дом в село Подайва са открити 33 кубика дърва, събрани и извозени от държавния горски фонд без редовно писмено позволително. Срещу живущия на адреса 63-годишен мъж е започнато разследване.", "date": "2019.03.30", "title": "Разград: Полицията разследва случай на незаконна сеч в село Подайва"}
{"url": "http://www.focus-news.net/news/2019/03/30/2640899/yordanka-fandakova-kmet-na-sofiya-pozdravyavam-vsichki-motoklubove-v-stranata-bezavarien-i-uspeshe-sezon.html", "text": "Поздравявам всички мотоклубове в страната, безавариен и успеше сезон. Това каза кметът на София Йорданка Фандъкова при откриване на мотосезон 2019 г. предаде репортер на  Агенция „Фокус“ . „От този площад искам да призова всички участници в движението, пешеходци, велосипедисти, шофьори, всички да знаят, че от всеки един от нас зависи безопасността на пътя“, посочи тя. „Да спазваме правилата и да сме толерантни към всички останали. Това е призивът“, допълни Фандъкова. „Поздравявам всички мотоклубовете както софийските, така и от цялата страна и гостите, защото те помагат да направим условията на пътя по-добри. Безавариен и успешен сезон“, пожела кметът на София на всички участници в шествието.", "date": "2019.03.30", "title": "Йорданка Фандъкова, кмет на София: Поздравявам всички мотоклубове в страната, безавариен и успеше сезон"}
{"url": "http://www.focus-news.net/news/2019/03/30/2640895/tass-v-parizh-predprieha-dopalnitelni-merki-zaradi-ochakvanite-protesti.html", "text": "Парижките власти са увеличили мерките за сигурност в столицата и на входовете й във връзка с протестните действия на \"жълтите жилетки\", насрочени за събота. Според кореспондента на  ТАСС  в града са създадени няколко охранителни периметра, а по централните улици патрулират полицейски части. \r\nНа Триумфалната арка има два бронетранспортьора, водни оръдия и около 60 полицейски коли. На главната улица на Париж - Шанз-Елизе - в различни части на града се намират около 20 полицейски автобуса. Долната част на улицата, популярна сред туристите, е блокирана, както и мостът „Александър III“, който води към нея.Допълнителни мерки за сигурност се прилагат и в райони, където се намират държавни служби. В близост до двореца „Бурбон“, където заседават членове на Народното събрание (долната камара на парламента).има шест жандармерийски автобуса. \r\nСтоличната полицейска  префектура е поставила подсилени постове на главните входове в Париж. Правоприлагащите органи по заповед на властите проверяват всички подозрителни автомобили, влизащи в града. В допълнение към Париж, тази събота протести се очакват в Марсилия, Кан, Руан, Страсбург, Ница. Проявите в Авиньон, Тулуза и Руан са забранени.  Юлиян Марков", "date": "2019.03.30", "title": "ТАСС: В Париж предприеха допълнителни мерки заради очакваните протести"}
{"url": "http://www.focus-news.net/news/2019/03/30/2640904/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява безпроблемно. \r\nДеница ДИМИТРОВА", "date": "2019.03.30", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/03/30/2640901/", "text": "Ако Великобритания напусне Европейския съюз на 22 май, има вероятност българите да се окажат без право да гласуват на изборите за Европейски парламент. Това каза в седмичното обзорно предаване „Метроном“ на  Радио „Фокус“  социологът Цветозар Томов. Той подчерта, че в хода на кампанията новият състав на Централната избирателна комисия трябва да реши два сериозни проблема. „Единият е да изпълни законовите изисквания за провеждане на машинно гласуване в близо 1/4 от избирателните секции.  При положение, че се очертава процедурата за избор на изпълнител на поръчката за доставка и логистика на машините за гласуване да стартира не по-рано от 10 април, има риск тази поръчка да не се изпълни. Вторият проблем, който не се коментира много, е свързан с неясната ситуация с излизането на Великобритания от Европейския съюз, която не е обсъждана при промените в Изборния кодекс“, допълни социологът. Според Томов този проблем е можело да бъде предвиден с допълнителен параграф в преходните и заключителни разпоредби и по този начин да се съхранят правата на българските граждани, живеещи във Великобритания, да участват в тези избори. „Може да се получи ситуация, в която Великобритания да напусне ЕС два-три дни преди изборите и ЦИК да се окаже в неизгодна ситуация да реши въпроса с избирателните права на тези хора, които трябва да бъдат защитени на всяка цена, защото те не са виновни за случващото се нито във Великобритания, нито в България“, заяви Цветозар Томов. Според него формално основание за това те да не могат да гласуват би имало, тъй като съгласно действащия Изборен кодекс активното и пасивното избирателно право на българските граждани зависи от това дали в последните три месеца преди изборите са живели в страна от Европейския съюз. „Ако Великобритания напусне Европейския съюз на 22 май, може да се вземе идиотското решение българите там да бъдат лишени от изборни права и това решение да го вземе ЦИК. Дано нещата във Великобритания се развият така, че това да не бъде проблем на новата комисия, на която пожелава успех в работата й“, добави социологът Цветозар Томов. \r\nРосица АНГЕЛОВА", "date": "2019.03.30", "title": "Цветозар Томов, социолог: Българите във Великобритания могат да се окажат без право да гласуват на изборите за Европейски парламент"}
{"url": "http://www.focus-news.net/news/2019/03/30/2640900/elena-arnaudova-obshtina-blagoevgrad-mezhdunarodnata-initsiativa-chasat-na-zemyata-s-vsyaka-godina-pridobiva-vse-po-golemi-razmeri.html", "text": "Международната инициатива „Часът на Земята“ с всяка година придобива все по-големи размери. Това каза за  Радио „Фокус“ - Пирин  Елена Арнаудова от отдел „Култура“ към Община Благоевград. Тя уточни, че тази инициатива се провежда по традиция последната седмица на месец март. По думите ѝ Община Благоевград участва в тази международна инициатива, която стартира още през 2007 година. Арнаудова посочи, че участието на Общината е заедно с всички културни институти на територията на града, които са уведомени и също ще се включат, като спрат осветлението на фасадните сгради или го притъмнят, доколкото е възможно това. Тя подчерта, че това е съпричастността на Общината и на нейните служители към инициативата за опазване на Земята и за нейната защита. „Отправяме апел и към гражданите, които имат възможност и искат да бъдат част от нея, да изгасят лампите в интервала от 20.30 до 21.30 часа. Могат да се почувстват по-романтично, като запалят свещи, които да поставят на прозореца, с което ще проявят своята съпричастност към инициативата“, каза още Елена Арнаудова. \r\nНатали СТЕФАНОВА", "date": "2019.03.30", "title": "Елена Арнаудова, Община Благоевград: Международната инициатива „Часът на Земята“ с всяка година придобива все по-големи размери"}
{"url": "http://www.focus-news.net/news/2019/03/30/2640905/zam-ministar-verginiya-krasteva-vazpolzvayte-se-ot-novata-darzhavna-pomosht-za-tehnika-za-ohlazhdane-i-sahranenie-na-zemedelska-produktsiya.html", "text": "Заместник-министър Вергиния Кръстева призова овощарите да се възползват от новата държавна помощ за техника за охлаждане и съхранение на земеделска продукция. Това съобщиха от пресцентъра на   Министерството на земеделието, храните и горите . Помощта е насочена за покриване на част от разходите за реализация на инвестиции в машини, оборудване и линии за подготовка, охлаждане и съхранение на първична земеделска продукция. Предвижда се чрез подпомагането да се покрият до 50% от разходите за закупуване на такава техника от страна на земеделските производители, но не повече от 120 000 лева. \r\nПо време на изложение организирано от сдружение „Съюз на дунавските овощари“ Кръстева подчерта, че политиката за подпомагане е насочена за постигане на устойчиво развитие на сектора.  \r\nЗа 2019 година е одобрен финансов ресурс от 5,5 милиона лева. Тя припомни, че това е ръст спрямо предходните 2017 и 2018 година, когато той е бил съответно 4 и 5 милиона лева по Схемата за държавна помощ за компенсиране разходите на земеделски стопани, свързани с изпълнение на мерки по Националната програма за вредителите по трайните насаждения през зимния период. \r\n„Министерството на земеделието, храните и горите следва политика на подкрепа за засилване на пазарната ориентация и повишаване на конкурентоспособността на българското овощарство\", заяви още Кръстева. \r\nИзложението на Съюза на дунавските овощари се провежда за четвърта поредна година. В него членуват над 370 земеделски производители с площ на насажденията над 25 000 декара.", "date": "2019.03.30", "title": "Зам.-министър Вергиния Кръстева: Възползвайте се от новата държавна помощ за техника за охлаждане и съхранение на земеделска продукция"}
{"url": "http://www.focus-news.net/news/2019/03/30/2640896/blagoevgrad-v-grada-shte-se-provede-preskonferentsiya-sas-zvezdite-ot-tretata-vecher-na-5-oto-izdanie-na-blagoevgrad-bluesjazz.html", "text": "От 14.00 часа в конферентната зала на хотел „Монте Кристо“ ще се проведе пресконференция със звездите от третата вечер на 5-ото юбилейно издание на „Blagoevgrad Blues&Jazz“. Това съобщиха от пресцентъра на  Община Благоевград .", "date": "2019.03.30", "title": "Благоевград: В града ще се проведе пресконференция със звездите от третата вечер на 5-ото издание на „Blagoevgrad Blues&Jazz“"}
{"url": "http://www.focus-news.net/news/2019/03/30/2640910/blagoevgrad-kmetat-na-simitli-apostol-apostolov-otkri-rafting-sezona-na-bazata-kray-simitli.html", "text": "Кметът на Община Симитли Апостол Апостолов откри рафтинг сезона на базата край Симитли, предаде репортер на  Радио „Фокус“ - Пирин . Кметът отбеляза, че за поредна година рафтинг сезонът се открива на тази дата. „Пожелаваме си и тази година той да е безаварийно, както и досега сме имали късмет. Дано реката да е по-пълноводна. Да сме живи и здрави и да имаме много гости през цялата година, тъй като в крайна сметка една от най-яките емблеми на нашата община си остава рафтингът. В тази връзка ще продължаваме да се развиваме. Между другото проектът България - Гърция вече е спечелен и най-вероятно реализацията му ще започне до няколко месеца и така ще имаме още една хубава рафтинг база, за да бъде пълна реката с туристи през цялото лято“, заяви Апостолов.  \r\nИнструкторът по рафтинг Станимир Станимиров също пожела успешен сезон и много туристи. Веднага след официалното откриване 3 лодки с туристи влязоха във водите на река Струма, за да се спуснат във водното приключение.  \r\nНатали СТЕФАНОВА", "date": "2019.03.30", "title": "Благоевград: Кметът на Симитли Апостол Апостолов откри рафтинг сезона на базата край Симитли"}
{"url": "http://www.focus-news.net/news/2019/03/30/2640907/shumen-dvizhenieto-po-patya-shumen-silistra-e-vazstanoveno.html", "text": "Движението по пътя Шумен - Силистра е възстановено. Това съобщиха от  ОДМВР - Шумен .", "date": "2019.03.30", "title": "Шумен: Движението по пътя Шумен - Силистра е възстановено"}
{"url": "http://www.focus-news.net/news/2019/03/30/2640909/yan-maknikal-kam-bsp-da-varnem-horata-v-politikata-te-tryabva-da-povyarvat-che-tozi-vot-e-vazhen-za-zhivota-im.html", "text": "\"Европейските избори са изключително важни, защото след тях социалистите в Европа могат да победят и да вземат властта, не като самоцел, а за да помогнат на хората да изпълнят основните идеи, записани в манифеста на ПЕС и манифестите, които всяка партия ще направи”. Това заяви лорд Йън Макникъл, генерален секретар на Лейбъристката партия във Великобритания (2011 – 2018 г) на работна среща „Европейски избори 2019 г.”, съобщиха от пресцентъра на  НС на БСП . Макникъл подчерта, че за да може да бъдат спечелени европейските избори, е нужно да се привлекат хората към политиката и те да повярват, че този вот има значение за техния живот. \r\nТой сподели опита на Лейбъристката партия, като приведе примери от политиката във Великобритания от предходни избори. Макникъл обърна внимание, че е нужна позитивна кампания и реални срещи с избирателите. „Джеръми Корбин излезе на улицата, за да се срещне с хората, докато Тереза Мей не искаше да се срещне с обикновените хора”, каза той. „Политическите партии често използват едни и същи послания и похвати. Хората не могат да разграничат политиките им. Ние подходихме различно. Корбин не беше участвал преди, той можеше да се обърне към хората- те да измислят посланията ни”, каза Макникъл. Според него един от основните проблеми са фалшивите новини. \r\nНа срещата присъства президентът на ПЕС Сергей Станишев, зам.-главният секретар на ПЕС Марая Лафебер, зам.-председателят на БСП Кирил Добрев, зам.-председателят на БСП Деница Златева, депутати от ПГ на „БСП за България”, членове на НС и др.   \r\n„След предстоящите европейски избори ПЕС има шанс да е водеща политическа сила в европейския парламент. Преди няколко години успяхме да прокараме Младежката гаранция. Тя осигурява средства за тези държави, където има голяма безработица. Искаме хората да участват и да плащат данъци, но затова е нужно те да имат работа”. Това заяви Марая Лафебер, зам.-генерален секретар на ПЕС. Тя припомни постиженията на европейските социалисти за последните години, сред които е и Младежката гаранция, която помогна на много млади хора да намерят работа. Лафебер подчерта, че е нужна икономика, която е в услуга на хората, вместо икономии, е нужно да се заложи на инвестиции в бизнеса и създаване на работни места.", "date": "2019.03.30", "title": "Йън Макникъл към БСП: Да върнем хората в политиката, те трябва да повярват, че този вот е важен за живота им"}
{"url": "http://www.focus-news.net/news/2019/03/30/2640911/sofiya-vremenno-dvizhenieto-se-osashtestvyava-v-edna-lenta-po-glaven-pat-i-6-v-rayona-na-selo-sarantsi-poradi-patnotransportno-proizshestvie.html", "text": "Временно движението по път I-6 София - Бургас в района на село Саранци се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание, спазвайки указанията на „Пътна полиция”.", "date": "2019.03.30", "title": "София: Временно движението се осъществява в една лента по главен път I-6 в района на село Саранци поради пътнотранспортно произшествие"}
{"url": "http://www.focus-news.net/news/2019/03/30/2640902/", "text": "Ново мнозинство на СДСМ, заедно с осемте депутати, изключени от ВМРО-ДПМНЕ, БЕСА и Алианса на албанците и реконструкция на правителството, е вариантът, който понастоящем се договаря между тези политически субекти - научава македонската медия  \"Скопие1\"  от източници в групата на депутатите, изключени от ВМРО-ДПМНЕ. \r\nЧуждестранни  фактори работят и по тази тема с осемте депутати, изключени от ВМРО-ДПМНЕ, а посланиците изпратиха съобщения в подкрепа на действията на осемте депутати, изключени от ВМРО-ДПМНЕ. \r\nДълго време в политическите кръгове се говори, че коалицията между СДСМ и ДСИ е нестабилна. Източници за \"Скопие 1\" казват, че поведението на представителите на Демократичния съюз за интеграция (ДСИ) е основен проблем за СДСМ, който те не могат да си позволят под натиска на обществеността. Засега тази информация не се потвърждава \r\nПрез изминалия период ДСИ не разрешава започването на процедура за приемане на законопроекта за прокуратурата, който да регулира статута на Специализираната прокуратура (СП). Основната причина за това са делата срещу длъжностни лица на ДСИ.  \r\nЕдин от поредицата скандали е легализирането на незаконни сгради, построени от служители на ДСИ, но без необходимите разрешителни. Кметовете обаче не искат да действат в съответствие със законите и да събарят незаконните сгради.  \r\nВ коалиционните партньори все повече се затвърждава мнението, че толерантността към ДСИ трябва да има край, а освобождаването от ДСИ, чиито кадри пречат на налагане на правов ред, все повече се възприема като опция от чуждестранните фактори. \r\nПредставители  на СДСМ разглеждат ДСИ като пречка за интеграцията в ЕС и започването на преговори, тъй като техните кадри нарушават законите и не позволяват да се прилагат на практика. Според информациите премиерът Заев все по-трудно успява да запази мира в коалицията. \r\nАко излезе ДСИ от коалицията може да се появи нова коалиция с Алианса на албанците, БЕСА и независимите депутати, която ще осигури ново мнозинство в Събранието.  Юлиян Марков", "date": "2019.03.30", "title": "„Скопие 1“ (Македония): Подготвя се нова управляваща коалиция"}
{"url": "http://www.focus-news.net/news/2019/03/30/2640906/d-r-borislav-tsekov-reaktsiyata-na-balgarskoto-pravitelstvo-kam-turtsiya-e-pravilna-no-ne-e-dostatachna.html", "text": "Реакцията на българското правителство към Турция по повод изказването на външния  министър Чавушоглу  е правилна, но не е достатъчна. Това каза за седмичното обзорно предаване „Метроном“  на  Радио „Фокус“  д-р Борислав Цеков, доктор по конституционно право и автор на  приетия през 2002 година Закон за вероизповеданията. Според него България трябва да отзове нашия посланик в Анкара. „В случая е много по-важно да се съсредоточим върху две обстоятелства. Първото е необходимостта от една още по-ярка реакция на Българското правителство спрямо Турция. Освен споменатото отзоваване на нашият посланик от Анкара, смятам че България, която до тук в духа на добросъседството и приятелството подкрепя всички инициативи свързани с Турция в европейските институции, трябва да заеме много по-сдържана позиция и да отказва подкрепа. Защото добросъседството не е раболепие. Трябва много ясно да се каже, че това отношение, което демонстрира турската държава не е в интерес на българските турци. Те са лоялна част от българската гражданска нация. Тяхната родина е България, а не Турция. Изявленията на Ердоган не са случайни и страната ни трябва да бъде много категорична. Никакъв български интерес не позволява да склоняваме глави пред Турция. Достатъчно е България да затвори южната граница, за да нанесе сериозни щети на Турция“, обясни той. Според Борислав Цеков отмяната на забраната за чуждо финансиране на вероизповеданията у нас е сериозен удар по българската национална сигурност.  \r\nРосица АНГЕЛОВА", "date": "2019.03.30", "title": "Д-р Борислав Цеков:  Реакцията на българското правителство към Турция е правилна, но не е достатъчна"}
{"url": "http://www.focus-news.net/news/2019/03/30/2640912/pregled-na-mezhdunarodnite-novini-do-13-chasa-agentsiya-fokus.html", "text": "В петък САЩ обявиха, се са доволни от съобщението на Червения кръст за помощта, която ще предоставят на Венецуела. Те са готови да подкрепят мисията на международната организация, след като собствените им усилия се провалиха, предава  AFP .   \r\nЧервеният кръст и Червеният полумесец обявиха, че заедно ще предоставят нужната подкрепа на съсипаната икономически латиноамериканска държава в следващите две седмици, която по предварителни изчисления трябва да стигне до 650 000 венецуелци.   \r\nЕлиът Ейбрамс, специалният пратеник на САЩ за Венецуела, приветства инициативата на двете хуманитарни организации „Това е реална възможност и ние смятаме, че е отговор на усилията на президента Гуайдо“, е казал той на репортерите, като е изразил надежда, че „този път нещата ще тръгнат, а САЩ ще са доволни да използват посредничеството на международните организации, за да предоставят част от помощта на венецуелския народ“. \r\nСАЩ се опитаха заедно с Гуайдо още на 23 февруари да предоставят хуманитарна помощ през колумбийската граница, но венецуелските сили за сигурност не допуснаха това. Мадуро предупреди, че операцията е предвестник на американска инвазия в страната.   \r\nСАЩ обвиняват Мадуро, че раздава помощите само на хора, които подкрепят режима му, а не на онези, които най-много се нуждаят от тях.   \r\nЕйбрамс изтъква, че американската подкрепа за мисията на Червения кръст не цели смъкването на Мадуро, но все пак предупреди:. \"Помощта, която трябва да се окаже, за да се възстанови икономиката на страната изцяло, не може да се окаже, докато този режим не бъде заменен от демократично правителство“.  \r\n*** Застоят на преговорите с Косово не може да бъде пречка за европейския път на Сърбия, заяви европейският комисар по разширяването Йоханес Хан на съвместна пресконференция със сръбския премиер Ана Бърнабич по време на работната визита на еврокомисаря в Сърбия, цитира думите му македонското електронно издание  “МКД“ . \r\n„Изключително съжалявам, че диалогът е спрян, не е добре. Няма причина и би било грешка да се спира всичко, само защото диалогът е спрял ”, каза Хан  и  отбеляза, че се провежда подготовка за отваряне на нова глава в преговорите за присъединяване на Сърбия към ЕС и че Министерството на европейската интеграция на Сърбия работи по това всеки ден. \r\n\"Министър Ядранка Йоксимович и нейният екип полагат всички усилия, за да оптимизират администрацията и да постигнат напредък в определен момент  да бъдат готови,\" каза еврокомисарят. \r\nТой добави, че изборите за Европейски парламент \"нямат голямо влияние\" върху процеса на интеграция на Сърбия в ЕС, тъй като той се управлява на административно ниво. \r\n*** Бурни ветрове предизвикаха проблеми в цялата Гърция в петък, преустановявайки фериботните превози в много пристанища и нанасяйки огромни щети, пише електронното издание на гръцкия вестник  Kathimerini . \r\nТъй силните ветрове се очаква да продължат  в много части и в събота, тези, които планират да пътуват по море, трябва да се консултират с пристанищните власти или техните фериботни оператори, преди да тръгнат. \r\nСилният вятър причини щети в столицата Атина. Противопожарната служба получи десетки сигнали за отстраняване  на дърветата, изкоренени от бурите. \r\n*** Палестинец  е убит от израелски войници  в близост до граничната ограда между Израел и Ивицата  Газа в ранните часове в събота, съобщи Министерството на здравеопазването на окупираната територия, часове преди планираните за днес масови протести, предава  AFP . \r\nМинистерството заяви, че 20-годишният Мохамед Саад е починал, след като е бил уцелен в главата с куршум, изстрелян от войници от израелската армия в източната част на Ивицата  Газа. \r\nПротестиращите в района обясниха, че той  участвал в протести  преди основната демонстрация, насрочена за събота следобед. \r\nСпоред информациите той е бил на повече от 100 метра от тежко укрепената гранична ограда, когато е бил прострелян. Младежът се е придвижвал с патерици заради нараняване при предишен протест. \r\nГоворител на Израелска армия отказа да коментира случая. \r\nОчаква се хиляди да протестират в събота следобед на различни места  по границата между Газа и Израел, една година след началото на редовните масови протести, настояващи за  правото на завръщане на палестинските бежанци по родните им места, които се намират сега в Израел. \r\nНай-малко 259 палестинци са били убити от израелския огън от началото на протестите, по-голямата част по границата. \r\nДвама израелски войници също са били убити. \r\n*** Голям пожар обхвана района на езерото Преспа, туристическите селища Отешево и Ширхан, както и част от Национален парк „Галичица“. Досега пожарът е обхванал около 300 хектара гори, овощни градини и тръстика по крайбрежието, информира македонския телевизионен канал  “Телма“ \r\n„Цяла Преспа е в пламъци. Гори в Отешево, Ширхан, първо тръстиката около езерото, а после вятърът пренасяше огъня по асфалтовия път и обхвана гората. Придвижва се към Национален парк „Галичица“. Електроснабдяването в засегнатите райони е прекъснато. \r\nСпоред информацията от кметът на Ресен засега ситуацията е „стабилизирана“. В гасенето са се включили екипи от Ресен, Битоля и Охрид. \r\n*** Вицепрезидентът на Турция Фуат Октай приветства позицията на Румъния в петък, която подкрепя усилията на Анкара за установяване на \"конструктивни\" отношения с Европейския съюз, предава  Anadolu Agency \r\n\"Приветстваме принципната позиция на Румъния и нейните усилия, които допринасят за конструктивното разбиране в отношенията между ЕС и Турция\", каза Фуат Октай, изказвайки се на съвместна пресконференция в Букурещ с румънския премиер Виорика Данчила. \r\n\"Надяваме се, че позицията на Румъния ще бъде пример за други европейски страни\", добави Октай. \r\n„Имахме ползотворна среща с министър-председателя Данчила… Общо обменихме мнения по двустранните отношения, както и по регионалното и международното развитие. \r\n„В рамките на председателството на ЕС на Румъния споделихме нашия подход и очаквания за ускоряване на процеса на преговори за присъединяване на страната ни към ЕС“, каза Октай, наричайки Румъния „близък съюзник“. \r\n*** Парижките власти са увеличили мерките за сигурност в столицата и на входовете й във връзка с протестните действия на \"жълтите жилетки\", насрочени за събота. Според кореспондента на  ТАСС  в града са създадени няколко охранителни периметра, а по централните улици патрулират полицейски части. \r\nНа Триумфалната арка има два бронетранспортьора, водни оръдия и около 60 полицейски коли. На главната улица на Париж - Шанз-Елизе - в различни части на града се намират около 20 полицейски автобуса. Долната част на улицата, популярна сред туристите, е блокирана, както и мостът „Александър III“, който води към нея.Допълнителни мерки за сигурност се прилагат и в райони, където се намират държавни служби. В близост до двореца „Бурбон“, където заседават членове на Народното събрание (долната камара на парламента).има шест жандармерийски автобуса. \r\nСтоличната полицейска  префектура е поставила подсилени постове на главните входове в Париж. Правоприлагащите органи по заповед на властите проверяват всички подозрителни автомобили, влизащи в града. В допълнение към Париж, тази събота протести се очакват в Марсилия, Кан, Руан, Страсбург, Ница. Проявите в Авиньон, Тулуза и Руан са забранени.", "date": "2019.03.30", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/30/2640903/yoana-hristova-zam-kmet-na-sofiya-na-ploshtad-aleksandar-batenberg-shte-badat-razpolozheni-punktove-za-sabirane-na-opasni-tekstilni-i-elektronni-otpadatsi.html", "text": "На площад „Александър Батенберг“ ще бъдат разположени пунктове за събиране на опасни, текстилни и електронни отпадъци. Това каза пред журналисти зам.-кметът на София по повод световната инициатива „Часът на земята“, предаде репортер на  Агенция „Фокус“ . И през тази година Столична община взема активно участие в отбелязването на световната инициатива „Часът на земята“. „Освен с традиционното изгасяване на осветлението в София на значими сгради за 1 час, в целия ден в неделя ще бъдат разкрити временни мобилни пунктове за изземане на специфични отпадъци - старо електрическо и електронно оборудване, текстилни и опасни отпадъци“, посочи тя. „Пунктовете са разложени на площад „Александър Батенберг“ и ще са достъпни в периода от 11.00 до 16. 00 часа“, допълни зам.-кметът. Тя припомни, че за миналата година събраните електронни и електрически отпадъци са над 4 700 тона, а опасните близо 5,5 тона. „Само за първите няколко месеца на 2019 г., когато внедрихме системата за текстилни отпадъци, събраните такива са над 30 тона,“ коментира тя.", "date": "2019.03.30", "title": "Йоана Христова, зам.-кмет на София:  На площад „Александър Батенберг“ ще бъдат разположени пунктове за събиране на опасни, текстилни и електронни отпадъци"}
{"url": "http://www.focus-news.net/news/2019/03/30/2640916/andrey-kovachev-enpgerb-plastmasovite-pribori-za-hranene-tryabva-da-izlyazat-ot-obrashtenie-do-2021g.html", "text": "Пластмасовите вилици, лъжици, сламки и други прибори за хранене  трябва да излязат от обръщение в рамките на ЕС до 2021г. Това  каза евродепутатът от ГЕБР/ ЕНП Андрей Ковачев за седмичното политическо предаване “Метроном” на Радио “Фокус” по повод подкрепения от ЕП нов закон, който забранява пластмасови изделия предназначени за еднократна употреба. По думите му целта  е пластмасата да се замени с нови алтернативни материали. „Това е огромно предизвикателство не само пред Европа, но и пред цялото човечество. Изхвърлят се огромни количества пластмасови отпадъци в световния океан. Има вече почти цял континент с подобни отпадъци. В този законодателен акт има и желание за образование, за това, че индустрията трябва да слага етикети на тези пластмасови изделия, че това замърсява околната среда, да се търсят нови материали, които по-бързо се разграждат. Осен това задължаването на индустрията да участва в почистването на плажни линии, на морета“, коментира евродепутатът.  Андрей Ковачев  каза още, че България е направила доста стъпки в тази посока , като на много места е въвела заплащане и се преминава към хартиени или текстилни материали за многократна употреба. „Много е важно  още в училище да се говори, че трябва да опазваме околната среда и че това е в интерес на нашето здраве“, допълни евродепутатът.  \r\nРосица АНГЕЛОВА", "date": "2019.03.30", "title": "Андрей Ковачев, ЕНП/ГЕРБ: Пластмасовите прибори за хранене  трябва да излязат от обръщение до 2021г."}
{"url": "http://www.focus-news.net/news/2019/03/30/2640918/emsc-registrirano-e-zemetresenie-s-magnitud-52-v-korintskiya-zaliv-v-yuzhna-gartsiya.html", "text": "Регистрирано е земетресение с магнитуд 5.2 в Коринтския залив в Южна Гърция, показва справка на страницата на  Европейския средиземноморски сеизмологичен център . \r\nТрусът е станал в 12:46 местно време (съвпада с българското) на 51 километра източно от Патра и на 129 километра западно от Атина на дълбочина от 10 километра. Трусът е усетен силно в Южна Гърция и на полуостров Пелопонес и по-слабо в гръцката столица Атина. Засега няма информация за пострадали хора и нанесени материални щети.  Юлиян Марков", "date": "2019.03.30", "title": "EMSC: Регистрирано е земетресение с магнитуд 5.2 в Коринтския залив в Южна Гърция"}
{"url": "http://www.focus-news.net/news/2019/03/30/2640915/zam-predsedatelyat-na-gerb-tsvetan-tsvetanov-v-pomorie-nyama-da-imame-nito-edin-kandidat-za-evrodeputat-s-obvinenie-za-prane-na-pari.html", "text": "В ГЕРБ очакваме да имаме най-много евродепутати в следващия Европейски парламент. Задължително трябва да имаме поне 6 евродепутати, като по всеобщо мнение 7 души също е напълно реалистична прогноза. Защо да нямаме и 8? Това заяви зам.-председателят на ГЕРБ Цветан Цветанов пред журналисти в Поморие непосредствено преди старта на областния регионален семинар на ГЕРБ - Бургас, съобщиха от пресцентъра на  ПП ГЕРБ . \r\nСпоред Цветанов европейските избори ще дадат вот на доверие към ГЕРБ и правителството на Бойко Борисов да продължат да изпълняват своята 4-годишна управленска програма, в която са заложени основите на държавния просперитет. „В нашата платформа за евровота ще акцентираме върху всички общи цели, които имаме с политическото ни семейство ЕНП. Поредното доказателство за нашата принадлежност дойде от подписването на споразумението със СДС за съвместно явяване на изборите и по този начин се вслушахме в призива на председателя на ЕНП Жозеф Дол да не се разпиляват десни гласове“, коментира той. Според Цветан Цветанов докато ПП ГЕРБ показва какво я обединява с ЕНП, БСП подчертават своите различия с ПЕС и председателя ѝ Сергей Станишев. „Мога да гарантирам, че в нашата листа с кандидати за евродепутати няма да има хора, обвинени за прани на пари в особено големи размери, защото това би означавало, че искаме да ги скрием в ЕП“, заяви зам.-председателят на ГЕРБ. \r\n„В живота и политиката трябва да знаеш кога е дошъл моментът да направиш крачка назад или настрани, за да продължиш напред. Макар и да не съм нарушил закона, нямаше как да допусна този случай да урони престижа на партията. Аз се интересувам от силата и единството на ГЕРБ, а не от конкретни постове“, обясни Цветанов. Той подчерта, че е показал своята солидарност с колегите си Димитър Главчев, Валентин Радев, Николай Нанков, Ивайло Московски, Цецка Цачева и Ваня Колева, които също без вина се разделиха с позициите си. „Трябваше да застана зад приятелите си. Аршинът трябва да е еднакъв за всички“, посочи зам.-председателят на ГЕРБ. Той допълни, че БСП в такива ситуации могат само да дават оценки и да съдят, но не и да поемат отговорност, като даде пример с катастрофата край Бяла. Цялата атака срещу себе си Цветанов сподели, че си обяснява с наближаващите избори.", "date": "2019.03.30", "title": "Зам.-председателят на ГЕРБ Цветан Цветанов в Поморие: Няма да имаме нито един кандидат за евродепутат с обвинение за пране на пари"}
{"url": "http://www.focus-news.net/news/2019/03/30/2640922/tv-21-makedoniya-prodalzhava-da-gori-pozharat-kray-prespa.html", "text": "Продължава да гори пожарът край Преспа, съобщава македонският телевизионен канал  ”TB 21” . \r\nПожарникарите продължават да се борят с няколко пожара в района на Преспа. Пожарът също е обхванал парка за редки птици Езерани. Цяла нощ е продължило гасенето на огъня. В момента има най-малко три активни пожара, единият от които е в Национален парк Галичица. \r\nЖителите на съседните  селата казват, че поради недостъпността на терена е трудно да се локализират пожарите. Допълнителен проблем е вятърът, който непрекъснато духа в района на пожара. \r\nНяколко пожара са избухнали и в района на град Македонска Каменица предава  “МКД“  в посока към град Делчево. Евакуирани са жителите на село Саса.  Юлиян Марков", "date": "2019.03.30", "title": "„ТВ 21“ (Македония): Продължава да гори пожарът край Преспа"}
{"url": "http://www.focus-news.net/news/2019/03/30/2640917/prof-mladen-grigorov-kardiolog-vredite-ot-smyanata-na-vremeto-sa-mnogokratno-poveche-otkolkoto-polzite.html", "text": "Вредите от смяната на времето са многократно повече, отколкото ползите. Това каза в седмичното обзорно предаване „Метроном“ на  Радио „Фокус“  кардиологът проф. Младен Григоров. Той отбеляза, че смяната на времето причинява стрес на организма, като се нарушава циркадния ритъм, а адаптацията към промяната отнема около 10 дни. „Циркадният ритъм е свързан със сърдечната дейност, пулса и кръвното налягане. При смяната на времето се нарушава адаптацията на организма, което е неприятно като усещане. Променя се времето за сън - не можем да заспим, защото е светло, будим се по тъмно“, допълни проф. Младен Григоров. По думите му през времето на адаптация е възможно хората да бъдат по-нервни, по-напрегнати, да имат сърцебиене или необичайни промени в кръвното налягане. Според проф. Григоров най-уязвими от смяната на времето са невротиците, които имат изострени проблеми с нервната система, както и сърдечно болните, докато младите хора понасят ситуацията по-лесно. За да се избегне дискомфорта, трябва постепенно приспособяване към новото време, каза още кардиологът. „Наблюдава се и пролетната умора, тъй като до голяма степен резервите на организма през зимата се изчерпват. Това е характерно и за целия животински свят“, добави проф. Младен Григоров. Според него смяната на времето се отразява също на работоспособността и активността на хората. „Вредите са многократно повече, отколкото ползите. Абсолютно смяната на времето не си заслужава, доколкото знам и пестенето на енергия също е съвсем скромно“, отбеляза проф. Младен Григоров. \r\nРосица АНГЕЛОВА", "date": "2019.03.30", "title": "Проф. Младен Григоров, кардиолог: Вредите от смяната на времето са многократно повече, отколкото ползите"}
{"url": "http://www.focus-news.net/news/2019/03/30/2640919/zam-predsedatelyat-na-gerb-tsvetan-tsvetanov-nyama-namesa-na-turskata-strana-v-popravkite-v-zakona-za-veroizpovedaniyata-byahme-vodeni-ot-interesa-i-svobodata-im-u-nas.html", "text": "Няма намеса на турската страна в поправките в Закона за вероизповеданията, бяхме водени от интереса и свободата им у нас. Това каза зам.-председателят на ГЕРБ Цветан Цветанов пред журналисти в Поморие по повод изказването на турския външен министър Чавушоглу, съобщиха от пресцентъра на  ПП ГЕРБ . \r\n„Неделя има избори в Турция, които се очертава да са много оспорвани. Аз лично с това си обяснявам изказването“, каза Цветанов и заяви, че не е имало намеса на турската страна в поправките в Закона за вероизповеданията. „Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, обясни Цветан Цветанов.", "date": "2019.03.30", "title": "Зам.-председателят на ГЕРБ Цветан Цветанов: Няма намеса на турската страна в поправките в Закона за вероизповеданията, бяхме водени от интереса и свободата им у нас"}
{"url": "http://www.focus-news.net/news/2019/03/30/2640920/pp-abv-i-oshte-6-partii-sklyuchiha-sporazumenie-za-obshto-yavyavane-na-evropeyskite-izbori-kato-koalitsiya-za-balgariya.html", "text": "ПП АБВ и още 6 партии ще се явят на европейските избори като „Коалиция за България. Това стана ясно по време на пресконференцията в централата на АБВ, предаде репортер на  Агенция „Фокус“ . Формацията ще бъде председателствана от лидера на АБВ Румен Петков. Партиите, които участват в „Коалиция за България“ са: ПП \"Алтернатива за българското възраждане\", ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\", ПП \"Възраждане на Отечеството\". По време на срещата беше представен политическият договор за сътрудничество, както и коалиционното споразумение между политическите сили. Формацията е обединена от единомислието за безпътицата и упадъка във всички сфери на живот в страната. Рамковото споразумение на „Коалиция за България“ се обединява около пет основни цели: За силна държава и сигурност за гражданите, за завръщане на икономическия и политически суверенитет на България; за борба с бедността и демографската катастрофа, за социалната справедливост и повишаване на доходите; за гарантиране на енергийна сигурност на България; за възраждане на българското село; за общодостъпно и качествено здравеопазване и образование, за развитие на българската духовност и култура. \r\nРумен Петков припомни, че БСП отказаха да участват съвместно с ПП АБВ на европейските избори. \r\nДаяна ДЮЛГЕРОВА", "date": "2019.03.30", "title": "ПП АБВ и още 6 партии сключиха споразумение за общо явяване на европейските избори като „Коалиция за България“"}
{"url": "http://www.focus-news.net/news/2019/03/30/2640926/zamestnik-ministar-stefan-balabanov-e-gost-na-6-iya-natsionalen-sabor-granicharite-na-balgariya-v-lyubomets.html", "text": "Град Любомец е домакин на шестия национален събор „Граничарите на България“, който се провежда под патронажа на министъра на вътрешните работи. Това съобщиха от пресцентъра на  МВР . В инициативата са включени различни тържествени прояви, посветени на 141 години от обособяването на държавните граници; 73 години от създаването на Гранични войски, 21 годишнината на ГД „Гранична полиция“, 68 години от създаването на 13-ти граничен отряд. Гости на националния събор са заместник-министърът на вътрешните работи Стефан Балабанов, директорът на ОДМВР - Хасково ст. комисар Ангел Цанков, гранични полицаи и техни бивши колеги.", "date": "2019.03.30", "title": "Заместник-министър Стефан Балабанов е гост на 6-ия национален събор „Граничарите на България“ в Любомец"}
{"url": "http://www.focus-news.net/news/2019/03/30/2640921/dots-mario-milkov-meditsinski-universitet-varna-horata-tryabva-da-sportuvat-poveche-i-da-priemat-vitamini-po-vreme-na-adaptatsiyata-kam-lyatnoto-chasovo-vreme.html", "text": "Хората трябва да спортуват повече и да приемат витамини по време на адаптацията към лятното часово време. Това каза за  Радио „Фокус“ – Варна  доц. д-р Марио Милков от Медицински университет – Варна във връзка с връщането на стрелките на часовника, което предстои на 31 март. Според него здравите хора не би трябвало да изпитат проблеми в този период, но е препоръчително да се предприемат някои мерки за по-лесното преминаване към новия режим. В тази връзка специалистът посъветва хората да изтеглят вечерята си 1 - 2 часа по-рано от приетото през зимното часово време, за да нормализират храненето си. Доц. Милков обясни, че положително влияние може да има и ограничаването на кофеина. „Намаляването на употребата на алкохол и засилване на употребата на витамини, също е важно. Ограничаването на кофеина в тези дни на смяната също е положително“, посочи доц. д-р Милков. Той допълни, че е препоръчително хората, които изпитат някакви симптоми или дискомфорт, да потърсят мнението на специалист. „Идеята е хора, които действително изпаднат в някакъв такъв депресивен синдром, да не тръгват да се самолекуват и да отидат в първата аптека и да търсят някакъв медикамент, който са го чули или видели по телевизията. Най-добрият вариант е да потърсят помощта на специалист, било то психолог, психиатър или пулмолог“, каза още лекарят. Според него не само хората изпитват нарушения в съня или сезонни промени, но много подобни случаи се наблюдават и при различните животни. Доц. Милков посочи, че много от отговорите на здравословните проблеми и нарушенията в съня се крият в заобикалящата ни среда. \r\nБояна АТАНАСОВА", "date": "2019.03.30", "title": "Доц. Марио Милков, Медицински университет – Варна: Хората трябва да спортуват повече и да приемат витамини по време на адаптацията към лятното часово време"}
{"url": "http://www.focus-news.net/news/2019/03/30/2640923/ivaylo-kalfin-abv-koalitsiya-za-balgariya-shte-raboti-za-promyana-na-evropeyskiya-sayuz.html", "text": "„Коалиция за България“ ще работи за промяна на Европейския съюз. Това каза Ивайло Калфин, член на НС на ПП АБВ, по време на пресконференция, предаде репортер на  Агенция „Фокус“ . „В политическото споразумение на „Коалиция за България“ са включени три цели и десет приоритета. ЕС дава възможности, които България до сега не е използва пълноценно, за да подобри живота на гражданите си“, посочи той. Трите цели на споразумението са: 1. България трябва да отстоява националните си интереси. 2. затвърждаване на ролята на България като лидер на региона. 3. Отстояване на правата на всички българи, независимо дали живеят в България или която и да е друга европейска страна. „Ние ще работим за промяна на ЕС. Той недостатъчно бързо и адекватно решава въпросите, както очакват гражданите. ЕС трябва да бъде фактор между САЩ и Русия за опазване на мира“, обясни Калфин, като отбеляза, че коалицията ще работи и за опазване на климатичните условия. Той допълни, че трябва да има по-добра политика за борбата с бедността и социалната несправедливост. По думите му приоритетите на коалицията са насочени към премахване на двойните стандарти и заличаването на различията на регионите. \r\nДаяна ДЮЛГЕРОВА", "date": "2019.03.30", "title": "Ивайло Калфин, АБВ: „Коалиция за България“ ще работи за промяна на Европейския съюз"}
{"url": "http://www.focus-news.net/news/2019/03/30/2640928/katya-nikolova-bsp-obedinenieto-na-zhenite-sotsialistki-shte-se-vklyuchi-mnogo-aktivno-v-predizbornite-kampanii.html", "text": "Обединението на жените социалистки (ОЖС) ще се включи много активно с редица събития в предизборните кампании до края на годината. Това заяви председателят на ОЖС към БСП Катя Николова след днешния пленум на организацията, съобщиха от пресцентъра на  БСП - София . На него беше направен анализ на проведените събития и инициативи от началото на 2019 година и бяха обсъдени насоките за работа до края ѝ. Близо два часа продължи дискусията по въпросите, свързани с предстоящите европейски избори. В нея жените социалистки бяха много активни и споделиха идеи, свързани с организиране на различни събития. Те отбелязаха, че една от посоките, в които трябва да работят е за равно заплащане на труда на мъжете и на жените. Другата изключително важна тема за ОЖС в БСП е борбата с насилието над жени и деца. Жените социалистки бяха категорични, че е изключително важно да бъде засилена още повече дейността на организацията в тази посока, за да бъде изострено общественото внимание върху този толкова сериозен проблем в България днес. \r\n\"Годината е под знака на две предизборни кампании и два избора - за европарламент и за местни органи на властта. Периодът е изключително важен. Напълно е възможно да има и трети вид избори - предсрочни парламентарни, както сочи общата политическа обстановка\", коментира Катя Николова. \"Затова на днешния пленум имахме възможност да чуем различни мнения и предложения за предстоящата ни работа. Жените социалистки винаги сме били много активни в дейността ни за партията и откровени в дискусиите за бъдещето ѝ. Много се радвам, че на този пленум видях приповдигнато настроение и активизиране на жените социалистки. Те показаха, че разбират огромната важност и значимост на европейските избори и са готови да работят за успешното представяне на БСП на тях\", посочи тя. \r\nКатя Николова добави, че планираните събития и инициативи са свързани с основните теми, по които Обединението на жените социалистки избраха да работят активно през 2019 г. на пленума в края на миналата година - борбата срещу насилието над жени и деца и за повече жени в политиката. \"При планирането на нашата дейност по време на двете предизборни кампании насочихме основно вниманието си към тези две теми\", каза тя. \"Специално за местните избори през есента нашата подготовка започна още от сега. Ще имаме много инициативи и действия, които ще проведем заедно с неправителствени организации и граждански структури по места. По този начин ще имаме възможност да представим нашите способни и успешни жени и местни авторитети, които заслужават да намерят място в листите за местни органи на властта като общински съветници или кметове. В хода на кампанията нашата задача ще бъде да им помогнем и да ги подкрепим с организирането на различни събития и инициативи\", заяви Николова. \r\nПо време на пленума на Обединението на жените социалистки в БСП Анна Славова представи идеите и насоките, по които ПЕС - жени планира да работи през 2019 година. Анна Славова, която е член на оперативното бюро на ОЖС, беше неговият представител на Конгреса на ПЕС - жени, който се проведе в края на февруари в испанската столица Мадрид. \"Ние съобразихме нашата работа през годината с насоките, които набеляза ПЕС на Конгреса\", обясни Катя Николова. \"През април и май планираме оперативни срещи с местните структури на ОЖС по области. Целта ни е да активизираме тяхната работа и да организираме срещи и контакти със структури на гражданското общество - женски организации, организации на хората с увреждания, на младежи и пенсионери, на еколози. Чрез тези събития и инициативи ще се опитаме да представим не само на нашите членове и симпатизанти, но и на по-широк кръг от граждани предизборната платформа на БСП за европейските избори\", каза още Николова.", "date": "2019.03.30", "title": "Катя Николова, БСП: Обединението на жените социалистки ще се включи много активно в предизборните кампании"}
{"url": "http://www.focus-news.net/news/2019/03/30/2640927/rumen-petkov-abv-koalitsiya-za-balgariya-e-perspektiven-model-koyto-izlachva-stabilnost-i-predskazuemost.html", "text": "„Коалиция за България“ е перспективен модел, който излъчва стабилност и предсказуемост. Това каза председателят на АБВ Румен Петков по време на пресконференция на партията, предаде репортер на  Агенция „Фокус“ . „Ние се обръщаме към нашите сънародници за подкрепа, представяйки стратегическа визия за развитието на страната и политическо-стратегическо споразумение, което гарантира съвместното ни участие в предстоящите европейски избори, местни избори, парламентарни и президентски“, обясни Петков. „Българските граждани в „Коалиция за България“ трябва да виждат сигурност, стабилност, предсказуемост и готовност да се води политика на открит диалог и политики, които отговарят на обществените интереси и държавата“, заяви председателят на АБВ. „Коалиция за България“ е перспективен модел. Тя излъчва перспектива, стабилност и предсказуемост. Това са изборите, на които се явяваме заедно, но със същата енергия ще се готвим и ще участваме за изборите в местните органи за самоуправление, парламентарни и президентски, които предстоят до следващите европейски. И това трябва да е ясно за всички“, допълни Румен Петков.  \r\nПетков отбеляза, че все още не е избран водачът и участниците в листата на „Коалиция за България“ за европейските избори. „Има повече от 25 номинации, които са излъчени от АБВ, „Българска левица“ и „Блока на труда“, но не искаме да коментираме теми в обществото, които не са изчистени между нас“, посочи той.  \r\nДаяна ДЮЛГЕРОВА", "date": "2019.03.30", "title": "Румен Петков, АБВ: „Коалиция за България“ е перспективен модел, който излъчва стабилност и предсказуемост"}
{"url": "http://www.focus-news.net/news/2019/03/30/2640924/nina-stavreva-kmet-na-kavarna-za-zelenata-sistema-i-chistiya-vazduh-v-obshtina-kavarna-se-govori-ot-ranna-detska-vazrast.html", "text": "За зелената система и чистия въздух в Община Каварна се говори от ранна детска възраст, за да се даде добър пример. Това каза за обзорното предаване „Метроном“ на  Радио „Фокус“  кметът на Община Каварна Нина Ставрева по повод международната инициатива „Часът на земята“, към която общината се присъединява за поредна година. Хората имат нужда от активни информационни кампании, за да осъзнаят, че от личният им избор и поведение зависи в каква среда ще живеем, допълни кметът. „На територията на Община Каварна има пет защитени зони със строго определени режими. Към този момент няма презастрояване в Каварна, а зелените системи са реалност и ние полагаме не малко усилия в това отношение. По този повод мога да споделя, че само преди няколко дни направихме инициатива в Община Каварна, която беше подкрепена от детските градини и училищата на територията на населеното място за засяване на 200 дръвчета в парковете и улиците“, обясни тя. Според Нина Ставрева, за да се мотивират хората да изхвърлят отпадъците си отделно е добре да се изгради система не само за разделно събиране, а и за отделното им извозване от специализираните фирми.  \r\nРосица АНГЕЛОВА", "date": "2019.03.30", "title": "Нина Ставрева, кмет на Каварна: За зелената система и чистия въздух в Община Каварна се говори от ранна детска възраст"}
{"url": "http://www.focus-news.net/news/2019/03/30/2640931/varna-27-sluchaya-na-uhapani-ot-karlezhi-sa-registrirani-v-rzi-za-poslednata-sedmitsa.html", "text": "27 души са ухапани от кърлежи във Варна за последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Данните на РЗИ показват, че за периода от 22 до 28 март са били ухапани 27 души, като не е имало подобни случаи през последния отчетен период. 24 от случаите са във Варна, а 3 са в малките общини на областта. За сравнение ухапаните от кърлежи за същия период на 2018 г. са били 7 души. \r\nБояна АТАНАСОВА", "date": "2019.03.30", "title": "Варна: 27 случая на ухапани от кърлежи са регистрирани в РЗИ за последната седмица"}
{"url": "http://www.focus-news.net/news/2019/03/30/2640930/andrey-kovachev-enpgerb-zashtitata-na-avtorskoto-pravo-namira-balans-sas-svobodata-v-internet.html", "text": "Защитата на авторското право в интернет е опит за намирането на баланс между заплащането на креативния труд на авторите и свободата в интернет. Това каза евродепутатът от ГЕБР/ Европейска народна партия Андрей Ковачев за седмичното политическо предаване “Метроном” на  Радио “Фокус”  по повод одобрените нови правила за авторското право. „Мисля, че ЕК и особено комисарят Мария Габриел направи много сериозни усилия да намери най-добрият компромис. Никога няма да бъде идеален компромисът. И от двете страни има хора, които не са доволни от постигнатия компромис, но ние трябва да знаем, че всичко, което се създава в интернет е създадено от хора, които трябва да получат справедливо заплащане за своя труд.“ Андрей Ковачев допълни, че трябва да има справедливо заплащане за авторите и че е намерен баланс, който да е в интерес и на двете страни.  \r\nРосица АНГЕЛОВА", "date": "2019.03.30", "title": "Андрей Ковачев, ЕНП/ГЕРБ: Защитата на авторското право намира  баланс със свободата в интернет"}
{"url": "http://www.focus-news.net/news/2019/03/30/2640908/tass-denyat-za-razmisal-v-ukrayna-ne-minava-bez-skrita-agitatsiya.html", "text": "В Украйна, в навечерието на гласуването на следващите президентски избори на 31 март, можете да се наблюдава скрита кампания за отделните кандидати за главния държавен пост на страната. Както кореспондентът на  ТАСС  докладва, общо взето, работещите в комунални услуги изчистваха билбордове от рекламни плакати, както и места, които не са специално предназначени за това. Няколко билборда обаче стоят непокътнати. Те съдържат лозунги, които преди това са били в една или друга степен използвани в предизборните кампании на определени кандидати. \r\nКакто съобщи в събота публичното движение „Честно“, тези лозунги не съдържат директни препратки към кандидатите, но са в стила на тяхната агитация. \"Официална маркирана реклама\" Има много кандидати - президентът е един \"(използван в агитацията за Петър Порошенко - ТАСС).  \r\nОт там подчертаха, че е подобна ситуацията в случая с кандидата за президент Юлия Тимошенко. Лозунгът на нейната политическа реклама “Украйна избира промените” е променен на “Промяна”, а сега е на разположение и на билбордове без основни данни. Подобни примери съществуват и в случая с кандидата за президент Владимир Зеленский. Междувременно движението “Честно” отбелязва, че формално рекламата не нарушава украинското избирателно законодателство. \r\nИзборите на президента на Украйна са насрочени за 31 март. Избирателните секции ще бъдат отворени от 08:00 до 20:00 часа. Общо 39 кандидати бяха включени в бюлетините. \r\nЗасега в проучванията води комикът Владимир Зеленский с 24.9%, следван от Юлия Тимошенко с 18.8%, настоящия президент Петро Порошенко и считания от някои наблюдатели за проруски кандидат Юрий Бойко.  Юлиян Марков", "date": "2019.03.30", "title": "ТАСС: Денят за размисъл в Украйна не минава без скрита агитация"}
{"url": "http://www.focus-news.net/news/2019/03/30/2640932/tass-rusiya-izpita-nov-model-voenno-transporten-samolet-il-112v.html", "text": "Русия изпита нов модел военно-транспортен самолет Ил-112В, предава  TACC . \r\nАлексей Рогозин, вицепрезидент за транспортна авиация на ПАО \"ОАК\", генерален директор на \"Ил\", припомни, че \"Ил-112В е първият военно-транспортен самолет, създаден от нулата в постсъветския период\". \"Ил-112 ще помогне за решаването на много проблеми, както в областта на военната логистика, така и в цивилния сектор\", каза той. \r\nТой отбеляза, че \"сега конструкторското бюро Илюшин е изправено пред не по-малко важни и отговорни задачи за провеждане на летателни тестове и подготовка за масовото производство на Ил-112В, което ще се извършва във Воронеж.\" \r\nРогозин подчерта, че всички компоненти и агрегати на самолета са произведени в Русия, повечето от които са създадени от държавната корпорация \"Ростех\".   Юлиян Марков", "date": "2019.03.30", "title": "ТАСС: Русия изпита нов модел военно-транспортен самолет Ил-112В"}
{"url": "http://www.focus-news.net/news/2019/03/30/2640933/lovech-politseyski-patrul-sas-sofiyska-registratsiya-6699-i-radar-e-razpolozhen-na-glaven-pat-sofiya-varna-predi-otbivkata-za-lovech-v-posoka-sofiya.html", "text": "Полицейски патрул със софийска регистрация 6699 и радар е разположен на главен път София - Варна преди отбивката за Ловеч в посока София, съобщи  слушател на Радио „Фокус“ .", "date": "2019.03.30", "title": "Ловеч: Полицейски патрул със софийска регистрация 6699 и радар е разположен на главен път София - Варна преди отбивката за Ловеч в посока София"}
{"url": "http://www.focus-news.net/news/2019/03/30/2640934/sport-balgariya-s-nova-pobeda-na-svetovnoto-po-hokey-na-led-za-yunoshi.html", "text": "Националният отбор на България записа четвърта поредна победа на световното първенство по хокей на лед за юноши до 18 години, дивизия III, което се провежда в Зимния дворец в София.   \r\nВ четвъртия си мач от турнира българите се наложиха над Турция с 4:2 и продължават да бъдат единственият отбор, който не познава вкуса на поражението кръг преди края. \r\nДнес е почивен ден на шампионата, който приключва в неделя. Тогава България ще играе с тима на Нова Зеландия и при успех ще си гарантира място в по-горната дивизия II B от следващия сезон.", "date": "2019.03.30", "title": "Спорт: България с нова победа на световното по хокей на лед за юноши"}
{"url": "http://www.focus-news.net/news/2019/03/30/2640937/sport-chetiri-medala-za-balgarskite-sastezatelki-na-turnira-zhulieta-shishmanova.html", "text": "Художествена гимнастика: Българската национална състезателка Ева Брезалиева спечели три сребърни медала на финалите на отделните уреди на международния турнир по художествена гимнастика за приз „Жулиета Шишманова” в Бургас -на въже, топка  и лента . Другата ни представителка Валерия Ватова спечели сребърния медал във финала на бухалки . \r\nЧетирите златни медала спечели италианската гимнастичка София Рафаели, чиято треньорка е  Жулиета Канталупи, внучка на Жулиета Шишманова, на чието име е призът на турнира в Бургас.", "date": "2019.03.30", "title": "Спорт: Четири медала за българските състезателки на турнира „Жулиета Шишманова“"}
{"url": "http://www.focus-news.net/news/2019/03/30/2640938/vratsa-predstavitelite-na-partii-i-koalitsii-ne-postignaha-saglasie-za-sastava-na-rayonna-izbiratelna-komisiya.html", "text": "Представителите на партии и коалиции не постигнаха съгласие за състава на РИК - Враца. Това съобщиха от пресцентъра на  Областната администрация . Заместник областният управител Мирослав Комитски, упълномощен със Заповед ЗЗ – 04-2/19.03.2019 г., проведе днес консултации за състава на Районна избирателна комисия /РИК/ в VІ избирателен район – Враца за произвеждане на изборите за членове на Европейския парламент от Република България на 26.05.2019 г. При провеждане на консултациите участие взеха надлежно упълномощени представители от ПП ГЕРБ, представлявана от Владимир Христов, Коалиция БСП за България, представлявана от Ивайло Лилов, Партия ДПС се представлява от Николай Николов и Миглена Иванова, Коалиция Обединени патриоти, представлявана от Светлин Стойков и Красимир Ангелов, Партия Воля, представлявана от Веселина Владимирова, Коалиция Реформаторски блок с представител Владислава Лакова и Коалиция България без цензура, ВМРО-БНД, Земеделски народен съюз, Движение Гергьовден, представлявани от Диляна Давидкова.  \r\nЗаместник областният управител Мирослав Комитски информира по време на срещата представителите на партии и коалиции от партии, че съгласно Решение № 8-ЕП от 26.03.2019 г. на Централната  избирателна комисия, общият брой на членовете на Районната избирателна комисия – Враца е 13, включително председател, двама заместник-председатели и секретар, като съотношението между партиите и коалициите от партии е както следва: за Партия „ГЕРБ” – 5 членове, за Коалиция „БСП България“ – 4 членове, за Партия „ДПС“ – 1 член, за Коалиция „Обединени патриоти“ – 2 членове, за партия „Воля“ – 1 член. \r\nИзвън посочения брой на членовете на РИК, партиите и коалициите, които имат избрани с техни кандидатски листи членове на Европейския парламент от Република България, но не са парламентарно представени, имат право на по 1 член в комисиите. \r\nСлед проведените дебати, представителите на партии и коалиции от партии не постигнаха съгласие за длъжностите председател, зам.-председатели и секретар на РИК – Враца.  \r\nВсички документи от проведените консултации са изпратени в Централната избирателна комисия, която следва да назначи РИК - Враца в срок до 5 април 2019 г.", "date": "2019.03.30", "title": "Враца: Представителите на партии и коалиции не постигнаха съгласие за състава на Районна избирателна комисия"}
{"url": "http://www.focus-news.net/news/2019/03/30/2640935/sofiya-patyat-pred-rezidentsiya-boyana-se-otklonyava-po-ul-al-pushkin-zaradi-motosabora.html", "text": "Пътят пред Резиденция „Бояна“ се отклонява по ул. „Ал. Пушкин“ заради мотосъбора, съобщи  слушател на Радио „Фокус“ .", "date": "2019.03.30", "title": "София: Пътят пред Резиденция „Бояна“ се отклонява по ул. „Ал. Пушкин“ заради мотосъбора"}
{"url": "http://www.focus-news.net/news/2019/03/30/2640939/plamen-stankulov-voenen-istorik-nad-3-000-dushi-ot-treti-pehoten-bdinski-polk-davat-zhivota-si-v-boevete-po-vreme-na-voynite-za-natsionalno-edinenie.html", "text": "Трети пехотен Бдински полк заема достойно място в българската история и българската войнска слава. Това каза в предаването „За честта и славата на България“ на  Радио „Фокус“  военният историк Пламен Станкулов, повод 31 март – боен празник на полка. Станкулов обясни, че по стара българска традиция всеки български полк има своя празник и своя боен марш. „Бойният празник на Трети пехотен Бдински полк е на 31 март, по нов стил, и е свързан с боевете на южния или македонския фронт на кота 1248 през 1917 година. Това са най - ожесточените боеве в онези години – френски, английски, гръцки, сръбски и дори руски войски готвят план да направят пробив на фронта и да разделят българските войски от германските и австро-унгарските. В началото на март те започват своето настъпление към южния фронт на българската армия. Честта да защитава тази позиция има и Трети пехотен Бдински полк. Характерно за времето тогава е суровата природа, водят се боеве под непрекъснат огън. Точно на 18 март, най-злочестият ден за полка, когато са дадени най-много жертви, успява да удържи най-яростната атака на френските войски под непрекъснат артилерийски обстрел. Остават на крака около 286 бойци на полка, които успяват да отблъснат атаките и не позволяват пробив на южния фронт. Този ден остава като легенда в историята на полка“, каза военният историк. Пламен Станкулов припомни, че създателят на „Фокус“ Красимир Узунов е успял да уточни как и по какъв повод е създаден маршът на полка „Бдинци – лъвове, титани“, който е сред най-известните български военни маршове. „Благодарение на Красимир Узунов се установи, че маршът е посветен именно на тези боеве“, каза още Пламен Станкулов. Според него неслучайно през 1942 година във Видин е изграден един от най-величествените паметници на войнската слава на България – на Трети пехотен Бдински полк. „Там стои надписът,  че величието на родината се гради върху костите на ония, които достойно живяха и умряха за нея. Този надпис трябва да напомня, че много българи са отдали живота си за своята родина. Над 3 000 души от Трети пехотен Бдински полк са дали живота си в боевете по време на войните. Полкът  не позволи да му бъде пленено бойното знаме, неговата слава е вечна. Земляците от видинския край могат да се гордеят, че техните прадеди са успели да защитят свободата на нашето отечество“, допълни Пламен Станкулов. Той каза още, че за съжаление наследници на Трети пехотен Бдински полк няма. „Полкът е окончателно разформирован през 1956 година. Във Видин има граничен отряд, а след това се появява школа за подготовка на шофьори. Само споменът и бившите казарми напомнят, че там е съществувал Трети пехотен Бдински полк“, подчерта Пламен Станкулов. \r\nЕвелина БРАНИМИРОВА", "date": "2019.03.30", "title": "Пламен Станкулов, военен историк: Над 3 000 души от Трети пехотен Бдински полк дават живота си в боевете по време на войните за национално единение"}
{"url": "http://www.focus-news.net/news/2019/03/30/2640941/nova-makedoniya-makedoniya-izborite-i-prespanskiya-dogovor-kato-dvuposochna-ulitsa-mezhdu-skopie-i-atina.html", "text": "Европейският съвет по външни работи обяви анализ на текущите събития в Македония и Гърция, както и възможните последици от споразумението на Преспа за резултатите от изборите в двете страни, пише македонският вестник  “Нова Македония“ \r\nВ текста се посочва, че предизвикателство и за двете страни, е въпросът кога възраженията от опозицията срещу Преспанския договор ще бъдат отправени към опозиционните партии в самите страни, в момент, когато двете страни са изправени пред избори. \r\nВ текста се посочва, че споразумението е добра основа за опозиционната партия в Македония, за Русия и други негови опоненти, за по-нататъшно обосноваване на аргументите си срещу него, както и че споразумението показва, че Западът не спазва законите. \r\n„Настоящият президент Георги Иванов помага на Русия, като се опитва да отхвърли споразумението по всякакъв възможен начин, особено като отказва да подпише законите, произтичащи от споразумението - казва анализът. \r\nОсвен това се посочва, че то се приема неохотно  сред хората. \r\n„ Самият Преспански договор се счита от хората за подкопаващ македонската идентичност. В следващия период ще видим ефекта от усилията на премиера Зоан Заев да постигне баланс между разширените искания на албанските му партньори и опасенията на македонските му колеги. \r\nЕвропейският съюз има решаваща роля в периода след сключването на споразумението от Преспа. Ако Северна Македония демонстрира своя ангажимент, следвайки споразумението, в интерес на Гърция е да осигури позитивно отношение от държавите-членки на Съюза като Франция и Холандия, да предостави на съседа си дата за започване на преговорите за присъединяване към Съюза. Този период обаче ще позволи на Атина да окаже допълнителен натиск върху Скопие за пълното прилагане на споразумението. Европейският съюз и държавите-членки трябва да знаят, че всяко забавяне ще даде допълнителни аргументи на противниците на споразумението за усилията на Северна Македония да се присъединят към европейското семейство. Тези трети страни допълнително ще използват неудовлетвореността на гражданите. Освен това съществува и България,  която също има своите причини да се противопостави на присъединяването на Северна Македония към ЕС, което също е подкрепено от възгледи на обществеността, че ще наложи вето на искането за влизане в Съюза - казва анализът. \r\nГърция е изправена пред четири гласувания: два кръга на местни избори, европейски избори и общи избори. Последните са насрочени за октомври, но има сценарии, че те ще се случат по-рано. Всеки път, когато това се случи, спорът за името ще остави голям отпечатък върху тези избори и ще играе основна роля в решението на избирателите. В северната част на Гърция, където хората са много по-големи противници  на споразумението, правителството  очаква електорално поражение или наказание поради това. В северозападната част на Гърция гражданите са чувствителни към въпроси, свързани с албанците. И това може да окаже влияние върху изборния резултат. В други части на Гърция е възможно влиянието на споразумението от Преспа върху изборния резултат да е по-малко. Противниците на  това споразумение ще го използват, за да потвърдят мнението си, че то е в ущърб на държавните интереси на Гърция. Въпреки че октомврийските избори ще окажат силно влияние върху икономиката, премиерът на страната се надява, че дотогава негативните чувства от споразумението ще бъдат преодолени - това се посочва в анализа. \r\nА най-голямата опозиционна партия ще трябва да даде известен отговор на разочарованите избиратели. \r\n„Критичната маса ще очаква отмяната на споразумението, въпреки че опозицията никога не е подчертавала, че ще направи нещо такова. Подобно развитие би насочило избирателите към крайнодесни и националистически партии, въпреки че опозиционната партия може да бъде в състояние да наблюдава споразумението и неговото прилагане. Преговорите за присъединяване на Северна Македония обаче ще отнемат много години, а натискът за Северна Македония да изпълни споразумението от Преспа ще остане“ - казва публикуваният текст. \r\nЗаключението обаче е, че споразумението може да бъде катализатор за сближаване между двете страни, като Гърция влияе положително върху усилията на съседа си да се приближи към Запада.  Юлиян Марков", "date": "2019.03.30", "title": "„Нова Македония“ (Македония): Изборите и Преспанския договор като двупосочна улица между Скопие и Атина"}
{"url": "http://www.focus-news.net/news/2019/03/30/2640942/petar-yankov-bdzp-burgas-shtarkelat-e-edna-ot-nay-slabo-zastrashenite-ot-izchezvane-ptitsi.html", "text": "Щъркелът е една от най-слабо застрашените от изчезване птици за разлика от почти изчезналите орли, жерави и др. Това каза за  Радио „Фокус“ - Бургас  Петър Янков, експерт от Българско дружество за защита на птиците в Природозащитен център „Пода”. „Белият щъркел е една от най-познатите и най-обичани птици, тъй като тя е единствената едра птица, която гнезди на самите сгради и хората имат възможност през целия ѝ живот да я наблюдават. Не случайно белият щъркел е единствената едра птица, която гнезди по комините, а не орелът или лебедът. Причините за това са няколко. Първата е, че щъркелът е бял, а това цветът на чистото и на новото“, каза още Янков. Според него друга причина е, че щъркелът отлита на юг, а хората в миналото са смятали, че той отива на Божи гроб. „В миналото най-почитаните хора са били хаджиите, затова и някои места в България все още му казват „хаджи щърк“, уточни Янков.  „Причината, поради която човекът е допуснал щъркела близо до себе си е, че той така да се каже „не бърка в паничката на човека“. По тази причина орелът не може да има гнездо на комините на човека, защото се храни със същото, с което и той“, заяви експертът от Българско дружество за защита на птиците. Според Янков основната храна на щъркела са животни, които са неприятни за човека – мишки, скакалци, жаби и змии. „Белите щъркели са обичани затова, че пристигат с пролетта. Още в първите топли дни на пролетта човек може да забележи ятата бели щъркели“, каза още той. \r\nДеница ДИМИТРОВА", "date": "2019.03.30", "title": "Петър Янков, БДЗП - Бургас: Щъркелът е една от най-слабо застрашените от изчезване птици"}
{"url": "http://www.focus-news.net/news/2019/03/30/2640936/georgi-parvanov-prezident-2002-2012-koalitsiya-za-balgariya-shte-razhda-i-otstoyava-idei-zashtoto-balgarskata-politika-ima-nuzhda-ot-tova.html", "text": "\"Коалиция за България“ ще ражда и отстоява идеи, защото българската политика има нужда от това. Това каза Георги Първанов, президент на България в периода от 2002 до 2012 г. и основател на ПП АБВ по време на пресконференция, предаде репортер на  Агенция „Фокус“ . \r\n„Поздравявам колегите за подписването на споразумението и създаването на коалицията с ясните програмни управленски ангажименти и разбира се за избраното име. В момента, в който се появи името на новата коалиция в публичното пространство, прочетох различни реплики и закачки“, коментира той. „За нас тримата (с Румен Петков и Ивайло Калфин) това е сантимент. Преди 20 години ние с г-н Петков, заедно с проф. Кръстьо Петков, Николай Камов, Александър Радославов сме създавали една коалиция, която постави в основите си истински работещи ценности, както социални, така и национални“, посочи той. Според него обаче днес в българската политика има две тенденции при сформиране на коалиция -  едната е на изолационизма и монопола, а другата е на работещите и равнопоставени. „Ние ще бъдем източник на много идеи, на един същностен идеен дебат. Няма да влизаме в режима на скандали, каквито виждаме между двете основите партии и някои други парламентарни формации. Нашата нисша е друга, ние ще раждаме идеи, ще отстояваме идеи, защото българската политика има нужда от това“, изтъкна бившият президент.  \r\nСпоред него моделът на управление в страната трябва да се смени. „Ние сме алтернатива на двуполюсния модел на българската политика“, посочи още Първанов. По думите му политиците в страната не се ангажират с това да създават идеи, а скандали. Той отбеляза, че \"Коалиция за България\" остава отворена за включването и на други политически партии в нея. \r\nДаяна ДЮЛГЕРОВА", "date": "2019.03.30", "title": "Георги Първанов, президент 2002-2012: „Коалиция за България“ ще ражда и отстоява идеи, защото българската политика има нужда от това"}
{"url": "http://www.focus-news.net/news/2019/03/30/2640943/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се извършва преминаването на ГКПП „Илинден“. Нормално се осъществява движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.03.30", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2019/03/30/2640925/ramush-haradinay-aleksandar-vuchich-se-opitva-da-destabilizira-kosovo.html", "text": "Косовският премиер Рамуш Харадинай заяви, че сръбският президент Александър Вучич се опитва да дестабилизира Балканския регион, като принуждава косовските сърби да напуснат държавните институции, цитира думите му базираното в Прищина издание  Gazeta Express .  \r\nСпоред Харадинай това е вторият опит на Вучич, добавяйки, че първоначалният му опит да предизвика проблеми на Балканите е чрез популяризиране на идеята му за размяна на територии между Косово и Сърбия. \"След като не успя да дестабилизира Балканите чрез предложение за замяна на територии, Вучич сега се опитва да предизвика дестабилизация, като поиска от косовските сръбски служители да напуснат своите избрани / обществени постове\", каза Харадинай. \r\nПремиерът на Косово призова Европейския съюз да реагира срещу опасното поведение на Вучич. \"ЕС трябва да действа срещу такова опасно поведение\", каза Харадинай. Според Харадинай сръбският президент иска от германския гигант Фолксваген да инвестира в Сърбия, а от друга страна подкопава сигурността и мира в Косово и региона. \"Това е лицемерие и трябва да бъде спряно\", пише Харадинай в социалната мрежа „Туитър“.  Юлиян Марков", "date": "2019.03.30", "title": "Рамуш Харадинай: Александър Вучич се опитва да дестабилизира Косово"}
{"url": "http://www.focus-news.net/news/2019/03/30/2640944/burgas-68-godishna-peshehodka-e-blasnata-ot-lek-avtomobil-na-krastovishteto-mezhdu-ul-knyaz-boris-1-i-ul-hristo-botev.html", "text": "68-годишна пешеходка пострадала, след като е блъсната от лек автомобил на кръстовището между ул. „Княз Борис 1“ и ул. „Христо Ботев“. Това съобщиха за  Радио „Фокус“ - Бургас  от ОДМВР. Жената е била блъсната докато е пресичала на кръстовището. Няма информация за състоянието ѝ. \r\nДеница ДИМИТРОВА", "date": "2019.03.30", "title": "Бургас: 68-годишна пешеходка е блъсната от лек автомобил на кръстовището между ул. „Княз Борис 1“ и ул. „Христо Ботев“"}
{"url": "http://www.focus-news.net/news/2019/03/30/2640940/zam-predsedatelyat-na-gerb-tsvetan-tsvetanov-v-pomorie-politicheskite-ni-oponentite-nyamat-idei-i-razchitat-na-kompromati.html", "text": "„Предстои ни много тежък предизборен период, насреща си имаме политически опонент като БСП, който не предлага политики. Те не искат дебат по същество за евроизборите, направиха всичко възможно техният водач на листата да бъде агресивен и арогантен. Това не е послание за същността на европейския вот, а той е нещо изключително важно, защото в европейските институции се приемат параметрите, бюджетите и основните политики, които всяка една държава трябва да изпълнява. Нашата евролиста ще бъде от компетентни и знаещи хора, които познават функциите на европейските институции и имат признанието на европейските лидери. Убедителната победа на евровота ще ни даде сили за предстоящия местен вот\". Това заяви заместник-председателят на ГЕРБ и председател на Националния предизборен щаб Цветан Цветанов пред близо 250 души в Поморие, съобщиха от пресцентъра на  ПП ГЕРБ . Той откри традиционния Областен семинар на бургаската структура на партията в Гранд Хотел „Поморие“. На него присъстваха областният ръководител Димитър Бойчев и неговите колеги народни представители от Бургас, зам.-министри, зам.-председателят на партията и кмет на Бургас Димитър Николов, зам. областни управители, общински съветници, председатели на клубове и др. Модератор на събитието бе бургаският депутат Ивелина Василева. \r\nЦветанов прогнозира, че с обявяването на листата кандидатите ще чуят всякакви неверни неща от БСП. „На местните избори битката ще бъде отново безмилостна. Ще се стараят да дискредитират успешните кметове с компромати. Опонентите ни нямат какво друго да предложат, нямат идеи. Затова трябва да подкрепяме кметовете. Без работата им в общините нямаше да имаме тези успехи във всички национални избори. Гръбнакът на една партия е местната власт, добрата структура от партийни организации и постоянният диалог. Силата ни е, когато подкрепяме всичко, което е добро за страната ни и хората да усетят, че политиката стига до тях. Това е партия ГЕРБ“, заяви той. Пред многобройната структура Цветанов даде редица примери за компромати срещу ГЕРБ в предходни години непосредствено или по време на кампания спрямо него, спрямо кмета на Бургас Димитър Николов, аферата „Костинброд“ и др.  \r\n„Когато 2013 - 2014 г. управляваха тези, които днес казват, че с „Визия за България“ могат да са по-добри от нас – спираха еврофондовете и кметовете страдаха“, напомни Цветанов. \r\n„В нашата предизборна платформа ще представим приликите си с ЕНП, а не както направиха от БСП – да акцентират върху различията с ПЕС. Когато си член на партия и политическо семейство, трябва да показваш какво ви обединява, а не това, което ви разделя. Това показва, че БСП са неискрени към техните избиратели. Те залагат на това, което може да провокира националпопулистките настроения на хората“, каза още председателят на Националния предизборен щаб.  \r\n„Вероятно всички сте видели водача на листата на БСП – обвинената в пране на пари в особено големи размери Елена Йончева – вчера да казва, че вярва на турската страна във връзка с изказването Мевлют Чавушоглу, но не и на премиера Борисов и правителство на България. Това национално отговорна политика ли е? Не е ли умишлено търсене на провокация. Това е потенциален риск за страната ни и от всяко излишно изказване – може да тръгне нещо, което да е заплаха за националната ни сигурност. В Гърция има увеличение на миграционния поток с около 30% спрямо 2017 г, а за България той е почти нулев. Това не е ли заслуга на българското правителство и на министър-председателя?“, заяви Цветанов. \r\nПо време на областния семинар Цветан Цветанов връчи членски карти на новоприети членове на ГЕРБ в област Бургас.", "date": "2019.03.30", "title": "Зам.-председателят на ГЕРБ Цветан Цветанов в Поморие: Политическите ни опонентите нямат идеи и разчитат на компромати"}
{"url": "http://www.focus-news.net/news/2019/03/30/2640929/lokalno-makedoniya-aleksandar-vuchich-otgovori-na-ramush-haradinay.html", "text": "Сръбският президент Александър Вучич, след среща с премиерите на Румъния, България и Гърция в Букурещ, коментира изявлението на косовския премиер Рамуш Харадинай, че сърбите в Косово са призовани да напуснат институциите в Прищина, пише македонското електронно издание  “Локално“ . \r\n„Харадинай казва, че предизвиквам криза, защото призовавам сърбите да напуснат институциите на Косово, тъй като вече съм причинил криза с предложение за разграничаване. Честно казано, най-лесният отговор ще бъде за мен, ако смея да кажа, но не мога - да отиде и да се лекува. И тъй като съм честен човек, така че не мога да го кажа, тогава ще кажа, че той повтаря неистините всеки ден, но предполагам, че в отчаянието му, че все още на са ме сменили ... Нещо изглежда се промени, така че той не успява. Никога не съм молил сърби да напускат нещо, напротив, молех ги да ни дадат още един месец, за да чуем техните идеи за напускане на институция или не, каза Вучич. \r\nКосовският премиер Рамуш Харадинай заяви в социалната мрежа „Туитър“ , че президентът Вучич не е успял да дестабилизира Балканите с предложението за обмен на територии и че сега се опитва да предизвика нестабилност, като настоява косовските сърби да напуснат обществените постове, които заемат. Харадинай пише, че Европейският съюз трябва да реагира на такова \"опасно поведение\".  Юлиян Марков", "date": "2019.03.30", "title": "„Локално“ (Македония): Александър Вучич отговори на Рамуш  Харадинай"}
{"url": "http://www.focus-news.net/news/2019/03/30/2640946/veliko-tarnovo-s-bezplatno-izmervane-na-kravnata-zahar-gradat-shte-se-vklyuchi-v-natsionalnata-kampaniya-pohod-sreshtu-diabeta.html", "text": "С безплатно измерване на кръвната захар и „сладко“ хоро градът ще се включи в Националната кампания „Поход срещу диабета“. Това съобщи за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. Кампанията ще се проведе на 2 април от 11.00 до 13.00 часа на паметника „Асеневци“. \r\nНационалната кампания „Поход срещу диабета“ е по инициатива на Лайънс клуб - Видин, клубовете на Лайънс движението в България и в партньорство с всички общини на територията на избрания маршрут. Тя е подкрепена от неправителствени организации от България и Румъния и водещи медици в борбата с детския диабет. Целта на националната кампания е да се повиши информираността на населението относно диабет тип 1, както и включване в списъка за финансиране от националните здравни каси на България и Румъния на иновативните методи за контрол на диабета като сензори и трансмитери на всички нуждаещи се деца от България с диабет тип 1. \r\nНадежда КРЪСТЕВА", "date": "2019.03.30", "title": "Велико Търново: С безплатно измерване на кръвната захар градът ще се включи в Националната кампания „Поход срещу диабета“"}
{"url": "http://www.focus-news.net/news/2019/03/30/2640945/nova-tv-makedoniya-pozhari-goryat-na-12-mesta-v-makedoniya.html", "text": "Пожари горят на 12 места в Македония, информира македонският телевизионен канал  „Нова ТВ“ . \r\nВ района на Скопие гори местност „Люботенски бачила“, където горят сухи треви и дъбова гора на голяма площ, а огънят се насочва към местността „Башинец“, като теренът е непристъпен и се гаси със самолети. В Битолско огънят е обхванал около 50 хектара сухи треви и ниска растителност в близост до селата Прелюбие и Покървеник. \r\nСложна е обстановката в Национален парк „Галичица“ в района на Преспанското езеро, като горят около 70 хектара гори и сухи треви.  \r\nВ тетовския регион пожари са прекъснали електроснабдяването на няколко села. В охридския район пожар гори в близост до село Рамне, в стружкото село Октиси са изгорели две къщи.  \r\nПожари горят и в общините Македонски брод, Велес, Щип, Македонска Каменица и Делчево, както и в района на Куманово. \r\nИздадена е заповед, с която се забранява навлизането на автомобили на териториите на горските стопанства извън установените пътища и населени места и курортни местности до второ нареждане.  Юлиян Марков", "date": "2019.03.30", "title": "„Нова ТВ“ (Македония): Пожари горят на 12 места в Македония"}
{"url": "http://www.focus-news.net/news/2019/03/30/2640948/varna-zhensko-poni-se-e-rodilo-v-zooparka-v-grada-na-blagoveshtenie.html", "text": "Женско пони се е родило в зоопарка в града на Благовещение. Това съобщи за  Радио „Фокус“ – Варна  директорът на зоопарка Иванка Стоянова. „На Благовещение се роди с благата вест това прекрасно момиченце от мама Виолет, която е на 16 години и таткото Хари – на 18 години“, каза Иванка Стоянова. Това е второто пони, което се ражда от същата майка в зоопарка. Първото се е родило преди 2 години и е било мъжко.  \r\nИванка Стоянова съобщи, че в зоопарка има и ново бебе кенгуру, което все още не е излязло от торбата на майка си. По думите ѝ бебетата прекарват около 6 месеца скрити в торбите на майките си преди да излязат окончателно навън.  \r\nИванка Стоянова каза още, че зоопаркът може да се похвали и с 10 бебета муфлони от началото на годината. \r\nБояна АТАНАСОВА", "date": "2019.03.30", "title": "Варна: Женско пони се е родило в зоопарка в града на Благовещение"}
{"url": "http://www.focus-news.net/news/2019/03/30/2640947/hristina-kirilova-rim-vidin-bdinskiyat-polk-dava-nay-golyam-broy-zhertvi-v-srabsko-balgarskata-voyna-40-ot-sastava-mu-zagiva-za-zashtitata-na-saedinenieto.html", "text": "Трети пехотен Бдински полк е полкът, който дава най-голям брой жертви при Сръбско-българската война, 40% от неговия състав загива за защитата на Съединението. Това каза за предаването „За честта и славата на България“ на  Радио \"Фокус\"  Христина Кирилова, уредник в Регионален исторически музей – Видин, по повод на бойния празник на Трети пехотен Бдински полк на 31 март. „Това е полкът, който още на позицията при Сливница, показва своя изключителен героизъм, воден от своя командир капитан Марин Маринов. Това е една изключителна личност в нашата военна история. Тази сливнишка позиция българите тогава точно печелят тази изключителна победа. За съжаление бдинци обаче няколко дни по-късно губят техния командир.“ Полкът участва и в двете Балкански войни и в Първата Световна война. Изключителни са сраженията, които полкът води още в началото на Първата световна война при Връшка Чука. Това е много важно сражение, защото иначе сърбите, пробивайки фронта при Връшка Чука, можеха да влязат в гръб на цялата Първа Българска армия, каза още  Христина Кирилова. \r\nЕвелина Бранимирова", "date": "2019.03.30", "title": "Христина Кирилова, РИМ – Видин: Бдинският полк дава най-голям брой жертви в Сръбско-българската война, 40% от състава му загива за защитата на Съединението"}
{"url": "http://www.focus-news.net/news/2019/03/30/2640949/sport-leganes-pobedi-kato-gost-hetafe-s-20-v-mach-ot-29-iya-krag-na-ispanskata-la-liga.html", "text": "Футбол:Леганес победи като гост Хетафе с 2:0 в мач от 29-ия кръг на испанската Ла Лига. Гостите пропуснаха дузпа още в 18-ата минута, а в 50-ата минута Сантос отбеляза гол, при който имаше съмнения за засада. В 83-ата минута Хуанфран оформи крайния резултат. Хетафе остава на четвъртото място, а Леганес  се изкачи до 11-тото място. \r\nОт 17:15 играят Барселона – Еспаньол. \r\nОт 19:30 играят Селта Виго – Виляреал  \r\nи от 21:45 Алавес – Атлетико Мадрид", "date": "2019.03.30", "title": "Спорт: Леганес победи като гост Хетафе с 2:0 в мач от 29-ия кръг на испанската Ла Лига"}
{"url": "http://www.focus-news.net/news/2019/03/30/2640952/petar-yankov-bdzp-burgas-shtarkelite-sa-monogamni-obrazuvat-dvoyki-koito-sa-postoyanni.html", "text": "Щъркелите са моногамни, образуват двойки, които са постоянни. Това каза за  Радио „Фокус“ - Бургас  Петър Янков, експерт от Българско дружество за защита на птиците в Природозащитен център „Пода”. „Малцина хора знаят, но техният семеен живот не е толкова розов, колкото ние си представяме“, каза още Янакиев. По думите му двойките, за разлика от тези на орлите и на лебедите, не се държат през цялата година заедно. Янакиев обясни, че по време на прелета те могат да се разделят и да попаднат в различни ята и дори да прекарат зимата в различни страни. „Обикновено мъжката птица пристига по-рано, поправя гнездото и го брани от натрапници, ако е необходимо. След няколко дни или седмица пристига женската и тогава започва техният гнездови период. Обикновено щъркелите снасят около 2 до 4 яйца“, добави специалистът.  \r\nПо думите му щъркелите са много грижовни родители. Когато се излюпят малките, майката стои непрекъснато до тях в гнездото и им пази сянка. „По това време мъжкият обикновено ловува и им донася плячка, която предоставя както на тях, така и на женската. Понякога донася и в гушата си вода, за да могат малките да пият или да ги полее в случай, че е много горещо“, каза още експертът от Българско дружество за защита на птиците. Според него след като отгледат малките си, щъркелите си събират на различно големи групи в края на юли, началото на август и образуват прелетните ята и около 10 август ятата започват да отлитат на юг, като прелетът на вида продължава до края на август.  \r\n„Тъй като България се намира на западния бряг на Черно море - най-прекият път на прелета на почти цялата световна популация на белия щъркел, през август ятата минават над България и най-вече над района на Бургас, където е най-западната точка на Черно море. Говорим за около 260 хил. екземпляра, които минават всяка есен за около 20 дни“, заяви Янков. По думите му през един от тези 20 дни преминават най-много птици. Това е денят около 26 август. Тогава над Бургас за един ден могат да минат между 22 - 35 000 щъркела. През пролетта този ден е около 22 - 23 март. „Тази година, на 23 март над Българско дружество за защита на птиците в Природозащитен център „Пода” минаха 23 хил. щъркела за един ден“, добави Янков. \r\nДеница ДИМИТРОВА", "date": "2019.03.30", "title": "Петър Янков, БДЗП - Бургас: Щъркелите са моногамни, образуват двойки, които са постоянни"}
{"url": "http://www.focus-news.net/news/2019/03/30/2640951/pp-abv-i-oshte-6-partii-se-sporazumyaha-za-obshto-yavyavane-na-evropeyskite-izbori-kato-koalitsiya-za-balgariya-obzor.html", "text": "ПП АБВ и още 6 партии подписаха споразумение за общо явяване на европейските избори като „Коалиция за България“. Формацията ще бъде председателствана от лидера на АБВ Румен Петков. Партиите, които участват в „Коалиция за България“ са: ПП \"Алтернатива за българското възраждане\", ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\", ПП \"Възраждане на Отечеството\". В началото на март месец тази година ръководството на АБВ очерта три възможни начина за явяване на партията на предстоящия европейски вот. Вариантите бяха за самостоятелно явяване, в коалиция с Българската социалистическа партия „БСП за България“ и формиране на изцяло ляв формат, в чийто център да застане АБВ. БСП обаче отказа да се коалира с АБВ, след което ръководството на партията взе решение за обединение с леви политически формации.  \r\nПреди да бъде подписано споразумение беше представен политическият договор за сътрудничество, както и коалиционното споразумение между партиите. От него стана ясно, че формацията е обединена от единомислието за безпътицата и упадъка във всички сфери на живот в страната. Рамковото споразумение на „Коалиция за България“ се обединява около пет основни цели: За силна държава и сигурност за гражданите, за завръщане на икономическия и политически суверенитет на България; за борба с бедността и демографската катастрофа, за социалната справедливост и повишаване на доходите; за гарантиране на енергийна сигурност на България; за възраждане на българското село; за общодостъпно и качествено здравеопазване и образование, за развитие на българската духовност и култура. \r\nСпоред лидера на АБВ  Румен Петков „Коалиция за България“ е перспективен модел, който излъчва стабилност и предсказуемост. „Ние се обръщаме към нашите сънародници за подкрепа, представяйки стратегическа визия за развитието на страната и политическо-стратегическо споразумение, което гарантира съвместното ни участие в предстоящите европейски, местни парламентарни и президентски избори“, обясни Петков. По думите му българските граждани трябва да виждат в новата формация сигурност, стабилност, предсказуемост и готовност за водене на политики, които да отговарят на обществените интереси. Пред журналисти, Петков отбеляза, че все още не е избран водачът и участниците в листата за предстоящите европейски избори. „Има повече от 25 номинации, които са излъчени от АБВ, „Българска левица“ и „Блока на труда“, но не искаме да коментираме теми в обществото, които не са изчистени между нас“, посочи той. \r\nСлед подписването на споразумението  Ивайло Калфин , член на НС на АБВ, изтъкна, че коалицията ще работи за промяна на Европейския съюз. Той обясни, че формацията ще работи за отстояване на националните интереси, затвърждаване на ролята на България като лидер на региона и отстояване на правата на всички българи, независимо дали живеят в България или в която и да е друга европейска страна. Калфин обърна внимание на приоритетите на коалицията, които са насочени към премахване на двойните стандарти и заличаването на различията на регионите. Георги Първанов , президент на България в периода от 2002 до 2012 г. и основател на ПП АБВ, смята, че новата коалиционна група ще ражда и отстоява идеи, защото българската политика има нужда от това. Той поздрави своите колеги за подписването на споразумението и за избора на име на формацията. Първанов изтъкна, че наименованието „Коалиция за България“ му носи изключителна сантименталност. „Преди 20 години ние с г-н Петков, заедно с проф. Кръстьо Петков, Николай Камов, Александър Радославов сме създавали една коалиция, която постави в основите си истински работещи ценности, както социални, така и национални“, посочи той. Георги Първанов увери, че новата формация ще бъде източник на много идеи, на един същностен идеен дебат. „Няма да влизаме в режима на скандали, каквито виждаме между двете основи партии и някои други парламентарни формации. Нашата нисша е друга, ние ще раждаме идеи, ще отстояваме идеи, защото българската политика има нужда от това“, изтъкна бившият президент. \r\n„Коалиция за България\" остава отворена за включването и на други политически партии в нея. \r\nДаяна ДЮЛГЕРОВА", "date": "2019.03.30", "title": "ПП АБВ и още 6 партии се споразумяха за общо явяване на европейските избори като „Коалиция за България“ (ОБЗОР)"}
{"url": "http://www.focus-news.net/news/2019/03/30/2640950/afp-vtori-palestinets-e-ubit-za-den-v-ivitsata-gaza.html", "text": "Палестинец е убит от израелски огън по време на сблъсъци и протести по границата на Ивицата Газа в събота, предава  AFP . \r\n17-годишният Адам Амара бил ударен в лицето на изток от град Газа, каза говорителят на министерството Ашраф ал-Кудра. Десетки хиляди палестинци са се събрали по границата между Газа и Израел, за да отбележат годишнина от началото на протеста наречен „Марш на завръщането“ \r\nСпоред информацията десетки палестинци са ранени. \r\nПо-рано в събота друг палестинец бе убит от израелски огън в демонстрация  през нощта преди главния протест, съобщиха от Министерството.  Юлиян Марков", "date": "2019.03.30", "title": "AFP: Втори палестинец е убит за ден в Ивицата Газа"}
{"url": "http://www.focus-news.net/news/2019/03/30/2640954/kyustendil-advokat-krasimir-petrov-beshe-izbran-za-predsedatel-na-rayonnata-izbiratelna-komisiya.html", "text": "Адвокат Красимир Петров беше избран за председател на Районната избирателна комисия в Кюстендил, предаде репортер на  Радио „Фокус” – Кюстендил . Областният управител Виктор Янев проведе консултации за определяне състава на Районна избирателна комисия. На тях присъстваха всички парламентарно представени политически партии. Съгласно решението на Централната избирателна комисия в консултациите могат да участват, освен парламентарно представени партии и коалиции, също партии и коалиции, представени в Европейския парламент. Броят на членовете на РИК – Кюстендил е 15, включително председател, двама зам.-председатели и секретар. Той се определя от броя на мандатите за народни представители за конкретния избирателен район. „Консултациите минаха ползотворно. Бяха представени предложения от всички политически партии и коалиции и на края се стигна до консенсус“, каза Виктор Янев. Областният управител посочи, че за председател на РИК – Кюстендил е избран да бъде Красимир Петров от ПП ГЕРБ, а за секретар – Симеонка Манова от коалиция „БСП за България“. Избрани са двама зам.-председатели – Александра Колева от ДПС и Илиян Хаджийски от коалиция „Обединени патриоти“. РИК трябва да започне да действа от 6 април 2019 година. \r\nВенцеслав ИЛЧЕВ", "date": "2019.03.30", "title": "Кюстендил: Адвокат Красимир Петров беше избран за председател на Районната избирателна комисия"}
{"url": "http://www.focus-news.net/news/2019/03/30/2640957/veliko-tarnovo-namalyavat-zabolelite-ot-varitsela-v-oblastta-prez-izminalata-sedmitsa.html", "text": "Намаляват заболелите от варицела в областта. Това съобщиха за  Радио „Фокус“ – Велико Търново  от Регионалната здравна инспекция. През изминалата седмица са регистрирани едва 13 заболели – петима в община Велико Търново, петима в община Лясковец, двама в община Горна Оряховица и един в община Златарица. В предходната седмица новорегистрираните случаи на заболяването бяха 21.  \r\nВарицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nЗа същия период са регистрирани един заболял от скарлатина и трима с туберкулоза. Продължава да е голям броят на болните от остри респираторни заболявания, като са регистрирани 19 случая. Ентероколитите са 12. \r\nНадежда КРЪСТЕВА", "date": "2019.03.30", "title": "Велико Търново: Намаляват заболелите от варицела в областта през изминалата седмица"}
{"url": "http://www.focus-news.net/news/2019/03/30/2640955/sofiya-vazstanoveno-e-dvizhenieto-po-pat-i-6-sofiya-burgas-v-rayona-na-sarantsi.html", "text": "Възстановено е движението по път I-6 София - Бургас в района на Саранци. Това съобщиха от пресцентъра на  Агенция „Пътна инфраструктура“ .", "date": "2019.03.30", "title": "София: Възстановено е движението по път I-6 София - Бургас в района на Саранци"}
{"url": "http://www.focus-news.net/news/2019/03/30/2640959/emiliya-ilieva-statisticheski-izsledvaniya-blagoevgrad-oblastta-se-narezhda-na-sedmo-myasto-v-stranata-po-bruten-vatreshen-produkt.html", "text": "Областта се нарежда на седмо място в страната по брутен вътрешен продукт. Това каза за  Радио „Фокус“ - Пирин  Емилия Илиева, началник на отдел „Статистически изследвания“ към Териториално статистическо бюро - Югозапад. По думите ѝ произведеният брутен вътрешен продукт (БВП) за областта през 2017 година е 2 718 млн. лв. Тя уточни, че в сравнение с 2016 г. обемът му в номинално изражение се увеличил с 5.2%. „Произведеният в областта БВП е 2.7% от общия за страната. На човек от населението се падат 8 792 лв. от стойностния обем на показателя“, коментира Илиева.  \r\nТя отбеляза, че брутният вътрешен продукт по пазарни цени е крайният резултат от производствената дейност на резидентните производствени единици. „Той може да се дефинира по три начина: БВП е сума от брутната добавена стойност, създадена от различните институционални сектори или различните отрасли на икономиката, плюс данъците минус субсидиите върху продуктите; БВП е сума от категориите крайно използване на продукти и услуги от резидентите институционални единици плюс износа на стоки и услуги минус вноса на стоки и услуги; БВП е сума от генерираните доходи в състава на сметка „Формиране на дохода”, каза още Емилия Илиева. \r\nНатали СТЕФАНОВА", "date": "2019.03.30", "title": "Емилия Илиева, „Статистически изследвания“ - Благоевград: Областта се нарежда на седмо място в страната по брутен вътрешен продукт"}
{"url": "http://www.focus-news.net/news/2019/03/30/2640960/veliko-tarnovo-nova-tehnika-za-nad-26-000-leva-shte-zakupi-belodrobnata-bolnitsa-v-grada.html", "text": "Нова техника за над 26 000 лева ще закупи „Специализирана болница за активно лечение на пневмо-фтизиатрични заболявания „Д-р Трейман” във Велико Търново. Това съобщиха за  Радио „Фокус“ – Велико Търново  от дружеството. Средствата са собствени на общинското търговско дружество. Общата сума е 26 364 лева. С нея ще се закупи Инсталация за медицински газове, включваща тръби и болнични панели за доставка на кислород, осигуряване на вакуум и аспирация, контакти и осветление при 23 болнични легла, сигнално-повиквателна инсталация с бутони при пациентските легла и табло за сигнализация при 25 болнични легла. От лечебното заведение посочват, че общинското търговско дружество реализира печалба и разполага с оборотни средства, с които редовно обслужва задълженията си и извършва регулярно разплащанията е доставчици и персонал. \r\nНадежда КРЪСТЕВА", "date": "2019.03.30", "title": "Велико Търново: Нова техника за над 26 000 лева ще закупи белодробната болница в града"}
{"url": "http://www.focus-news.net/news/2019/03/30/2640963/", "text": "Героите от Трети пехотен Бдински полк спасяват бойното знаме и то не попада в ръцете на врага. Това каза в предаването „За честта и славата на България“ на  Радио \"Фокус\"  гл. асистент Стоян Николов от Националния военноисторически музей по повод бойния празник на Трети пехотен Бдински полк на 31 март. Според Стоян Николов една от големите трагедии на войните за национално обединение е участта на заложеническите части, една от които е Трети пехотен Бдински полк, част от първа бригада на Шеста пехотна Бдинска дивизия. „Чест прави на българските командири, подофицери и войници, че нито една частица българско знаме от войните за национално обединение не попада в ръцете на врага. Такъв подвиг извършват и героите от Трети пехотен Бдински полк, които успяват да укрият знамето и полкът се предава по заповед. При самото предаване в заложничество много от войниците със сълзи на очи чупят оръжията, с които са воювали. Непобедените дивизии успяват да скрият знамената. Такъв е случаят и с полковник Минчо Сотиров и знаменосецът подофицер Ангел Петров, които успяват да укрият знамето на Трети пехотен Бдински полк, допълни Стоян Николов. Знамето е върнато на 12 октомври 1919 година във видинския гарнизон. Спасителите на бойното знаме на полка са наградени със специален символ – гривна за спасяване. „По този начин те изпълняват своя дълг, защото ако българско бойно знаме попадне в ръцете на врага, частта на практика трябва да бъде разформирована“, каза Стоян Николов. Той обясни, че бойното знаме на Трети пехотен Бдински полк е дарено още през 1881 година на Ломпаланска дружина, която по-късно влиза в състава на полка. „Тази светиня е успешно укривана и успява да достигне до пределите на Царство България“, допълни Стоян Николов. \r\nЕвелина БРАНИМИРОВА", "date": "2019.03.30", "title": "Стоян Николов, НВИМ: Чест прави на българските командири, че  нито една частица българско знаме не попада в ръцете на врага"}
{"url": "http://www.focus-news.net/news/2019/03/30/2640962/sport-manchestar-siti-pobedi-fulam-kato-gost-s-20-v-mach-ot-32-iya-krag-na-angliyskata-premiar-liga.html", "text": "Футбол: Манчестър Сити победи Фулъм като гост с 2:0 в мач от 32-ия кръг на английската Премиър лига. Головете отбелязаха Силва и Агуеро още през първото полувреме. Манчестър оглави временното класиране с 77 точки, но утре играят Ливърпул и Тотнъм , а Мърсисайдци са само точка за Гражданите и при евентуална победа ще си върнат първото място. Фулъм заема предпоследното място с едва 17 точки  и се е насочил твърдо към второто ниво на английския футбол", "date": "2019.03.30", "title": "Спорт: Манчестър Сити победи Фулъм като гост с 2:0 в мач от 32-ия кръг на английската Премиър лига"}
{"url": "http://www.focus-news.net/news/2019/03/30/2640958/liderat-na-bsp-korneliya-ninova-kogato-godini-nared-vodish-vasalna-vanshna-politika-rezultatat-e-losh.html", "text": "„Премиерът Борисов обвинява турската страна в лъжа. Това не звучи добре на фона на добросъседските отношения и личните отношения между Борисов и Ердоган“. Това каза председателят на НС на БСП Корнелия Нинова пред журналисти в село Дивотино за изявленията на управляващите по повод намесата на Турция във вътрешните ни работи, съобщиха от пресцентъра на  НС на БСП . „Смятам, че нашите власти прикриват намесата на Турция в решенията по Закона за вероизповеданията“, добави Нинова. Тя коментира, че когато години наред провеждаш васална външна политика, накрая резултатът е лош. „Нужна ни е политика с характер, възпитано и дипломатично, но и твърдо да отстояваме интересите си. Трябва да се каже и истината- имало ли е такава намеса или не“, заяви Нинова. Лидерът на левицата припомни, че имаме признания от Екатерина Захариева, че разговори са водени, а и първоначалният вариант на закона претърпя изменения. „В окончателния вариант е факт- външното финансиране от Турция и други държави продължава, отсрочват се задълженията на мюфтийството и целите на Турция са изпълнени“, каза още Корнелия Нинова. \r\nСлед срещата с протестиращи жители на с. Дивотино Корнелия Нинова коментира и решението на АБВ да се яви на изборите като „Коалиция за България“. „Когато си бил президент на държавата и си стоял на парадния вход, да се опитваш да се върнеш в политиката през задния, като крадеш името на собствената си партия, за да помогнеш на опонентите ѝ - по-голямо унижение за Георги Първанов едва ли може да има\", каза още Нинова.", "date": "2019.03.30", "title": "Лидерът на БСП Корнелия Нинова: Когато години наред водиш васална външна политика, резултатът е лош"}
{"url": "http://www.focus-news.net/news/2019/03/30/2640956/kiril-dobrev-gerb-e-nay-mrazenata-partiya-v-balgariya-i-bsp-ima-shans-da-ya-svali-ot-vlast.html", "text": "Един политик трябва да си обича работата. С тези думи зам.-председателят на БСП Кирил Добрев се обърна към актива на партията по време на работна среща „Европейски избори 2019 г.”, съобщиха от пресцентъра на  партията . Според него тези избори са изключително важни. „БСП има нужда от висока избирателна активност. В момента ГЕРБ е най-мразената партия в България”, каза още той. „Ние сме на страната на хората. Имаме шанс да продължим да бъдем с тях и европейските избори ще са инструмент за по-голяма цел”, каза Добрев. „Трябва да бъдем инструмент на хората да свалят настоящата власт и да я накажат. Шанс за БСП е да бъде използвана за свалянето на това управление”, категоричен беше той. \r\nКирил Добрев припомни, че с „Визия за България” БСП е обиколила цялата страна, за да обясни на хората, че има алтернатива за управление на страната. Той добави, че в документа на левицата са посочени решения на всички основни секторни проблеми в страната. След това той поясни, че такъв документ е направен и за Европа. Добрев каза още, че по места БСП трябва да изготви своя визия, в която да присъстват решения, които да помогнат за  разрешаване на проблемите във всеки регион и да реализира ръст. Той каза, че парламентарната група на левите е напуснала Народното събрание, в резултат на което е лъснал начинът, по който управляващите, в колаборация, правят законите.  \r\nКирил Добрев се обърна към събралите се и им заяви, че БСП няма избирателен таван. Припомни, че на президентските избори 2,5 милиона българи са гласували за Румен Радев и Илияна Йотова. „С Елена Йончева протягаме ръка не само на твърдото ни ядро. Тя се превърна в инструмент за отстраняването на това управление”, каза Добрев.", "date": "2019.03.30", "title": "Кирил Добрев: ГЕРБ е най-мразената партия в България и БСП има шанс да я свали от власт"}
{"url": "http://www.focus-news.net/news/2019/03/30/2640965/lovech-telefonen-izmamnik-e-opital-da-iska-darenie-ot-troyanskiya-manastir-ot-imeto-na-obshtinata.html", "text": "Телефонен измамник е опитал да иска дарение от Троянския манастир от името на Община Ловеч. Това съобщиха от пресцентъра на  Общината . Той се представил по телефона като заместник-кмет на Ловеч на име Ангел и съобщил, че събира суми за благородна кауза. \r\nИгуменът на манастира Велички епископ Сионий веднага усетил измамата и се свързал с полицията и с кмета на Ловеч Корнелия Маринова.  \r\nИзвестно е, че няма зам.-кмет в Ловеч с това име и няма такава практика за събиране на пари по телефона за каквото и да е. Случаят обаче поразява с проявената дързост на измамниците, които злоупотребяват с името на институции и са без страх от Бога.  \r\nОбщина Ловеч обръща внимание, че не практикува чрез частни телефонни обаждания да се обръща към лица и институции за включване с парични средства в каквато и да е кауза. Когато Общината поеме подобна инициатива, тя е публична и се разпространява чрез медиите.", "date": "2019.03.30", "title": "Ловеч: Телефонен измамник е опитал да иска дарение от Троянския манастир от името на Общината"}
{"url": "http://www.focus-news.net/news/2019/03/30/2640967/sofiya-desetki-grazhdani-i-gosti-na-stolitsata-protestiraha-pred-ministerskiya-savet-i-shestvaha-po-bul-vitosha-sreshtu-nasilieto-nad-zhivotni.html", "text": "Десетки граждани и гости на столицата протестираха пред Министерския съвет и шестваха по бул. \"Витоша\" срещу насилието над животни, предаде  БНР . Те настояват за по-ефективна зоополиция и за промени в Наказателния кодекс, които да завишат санкциите при посегателство върху животни. Демонстрацията подкрепиха хора от страната и извън нея. Някои от тях дойдоха с домашните си любимци. \r\nНа протеста бе и кучето Роузи в инвалидна количка, изработена специално за нея, заедно с нейната стопанка.", "date": "2019.03.30", "title": "София: Десетки граждани и гости на столицата протестираха пред Министерския съвет и шестваха по бул. \"Витоша\" срещу насилието над животни"}
{"url": "http://www.focus-news.net/news/2019/03/30/2640969/sofiya-tri-chetiri-daski-sa-goreli-zad-ograzhdeniyata-na-ploshtad-slaveykov.html", "text": "Три-четири дъски са горели зад огражденията на площад „Славейков“. Това съобщи за  Агенция „Фокус“  говорителят на Главна дирекция „Пожарна безопасност и защита на населението“ Валентин Кръстев. \"Пожарът е бил незначителен. Три-четири дъски са горели зад огражденията на площад „Славейков“ в София. Огънят е потушен”, допълни той.  \r\nДаяна ДЮЛГЕРОВА", "date": "2019.03.30", "title": "София: Три-четири дъски са горели зад огражденията на площад „Славейков“"}
{"url": "http://www.focus-news.net/news/2019/03/30/2640970/burgas-patishtata-na-teritoriyata-na-oblastta-sa-suhi-i-prohodimi-nyama-zatvoreni-uchastatsi.html", "text": "Нормално се осъществява движението на територията на областта. Пътищата са сухи и проходими, няма затворени участъци. Това съобщиха за  Радио „Фокус“ – Бургас  от Областно пътно управление. Проходите в областта са отворени за движение на всички моторни превозни средства. Температурите на въздуха от 7° до 15°. Времето е слънчево и предимно ясно. До 31 май движението се осъществява при стеснение на едното платно по главен път І-9 в участъка Варна – Бургас в района на село Баня от км 183+920 до км 184+595 поради ремонт на водосток. Работния участък е върху едната пътна лента с дължина до 50 м. Максималната скорост е намалена на 50 км/ч. Към момента движението на моторни превозни средства се осъществява без затруднение както по пътищата в областта, така и по основните пътни артерии на Бургас. В областта движението е по-натоварено по пътя Поморие – Ахелой, както и по пътя Атия – Созопол.  \r\nНяма образувани големи колони от автомобили по входно-изходните пътни артерии на град Бургас. Движението е по-натоварено по някои участъци от бул. „24-ти Черноморски пехотен полк“, от бул. „Захари Стоянов“ в жк. „Меден Рудник“. Струпване на автомобили се наблюдава и в района на пътен възел „Юг“. \r\nДеница ДИМИТРОВА", "date": "2019.03.30", "title": "Бургас: Пътищата на територията на областта са сухи и проходими, няма затворени участъци"}
{"url": "http://www.focus-news.net/news/2019/03/30/2640961/liderat-na-bsp-korneliya-ninova-tsvetanov-e-plyus-edin-apartament-divotino-minus-nivite-na-horata.html", "text": "„Още в понеделник Елена Йончева и народните представители от региона Станислав Владимиров и Любомир Бонев ще изискат цялата документация по случая с въгледобива в Дивотино от Министерство на енергетиката“. Това обяви председателят на НС на БСП Корнелия Нинова на среща с жителите на село Дивотино, съобщиха от пресцентъра на  НС на БСП . Тя заяви, че ако Христо Ковачки е нарушил договора за концесия, ще се сезира Прокуратурата тя да бъде прекратена. „Трябва да се възстанови всичко, които е унищожено и хората да получат компенсация. Цветанов заяви, че вече ще имаме Цветанов плюс. Може би плюс още един апартамент, а на хората от Дивотино минус нивите, от които се изхранват. Това е паралелната държава на ГЕРБ. Няма да оставим институциите, докато няма наказани и това нарушение не се прекрати“, посочи Нинова. Тя коментира, че концесията на Ковачки е изтекла и две години той разработва мините, без да има право на това. „По-късно концесията е подновeна със задна дата на името на друга фирма. Очевидно към нея се добавят земи, които не влизат в договора. Ето това е власт и бизнес срещу народ. В София е ГЕРБ и „Артекс“, тук е ГЕРБ и Ковачки. Това е моделът на десет години управление на Борисов“, заяви Корнелия Нинова. \r\n„Защо държавата вече трета година позволява да се рушат земеделски земи? Защо институциите не реагират? Чрез своето бездействие държавата позволява да се унищожават земеделски земи и изяжда българското село“, заяви водачът на листата на БСП за изборите за ЕП Елена Йончева. Тя коментира, че случаят в Дивотино не е отделен, а част от процеса. „Не за първи път държавата и отделни политици покровителстват частни фирми в ущърб на интересите на хората и държавата. Такъв е случаят и със „златната поправка“, която позволи на една фирма да изгради 35 етажна сграда“, каза още Елена Йончева.", "date": "2019.03.30", "title": "Лидерът на БСП Корнелия Нинова: Цветанов е плюс един апартамент, Дивотино - минус нивите на хората"}
{"url": "http://www.focus-news.net/news/2019/03/30/2640972/pazardzhik-natovareno-e-dvizhenieto-po-glaven-pat-i-8-ot-plovdiv-pazardzhik-belovo-kostenets.html", "text": "Натоварено е движението по главен път I-8 от Пловдив - Пазарджик - Белово - Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода по пътя за село Звъничево. \r\nАлбена ЖИЛЕКОВА", "date": "2019.03.30", "title": "Пазарджик: Натоварено е движението по главен път I-8 от Пловдив - Пазарджик - Белово - Костенец"}
{"url": "http://www.focus-news.net/news/2019/03/30/2640968/petar-yankov-bdzp-burgas-yuzhna-afrika-e-nay-dalechnata-tochka-na-koyato-e-namiran-balgarski-shtarkel.html", "text": "Южна Африка е най-далечната точка, на която е намиран български щъркел с пръстен, доказващ произхода му. Това каза за  Радио „Фокус“ - Бургас  Петър Янков, експерт от Българско дружество за защита на птиците в Природозащитен център „Пода”. „Интересното при щъркелите е, че те летят на разстоянието от 10 - 12 хил. км от местата на гнездене до тези, на които зимуват, почти без да махат с криле. Летят пасивно, като използват топлите потоци въздух и затова прелетът им е основно през август“, каза още Яков. Той обясни, че това се получава малко по-трудно през март и април, когато пристигат, но въпреки това земята е много по-нагрята, отколкото през останалите месеци. „Те улавят местата, където се издига топъл въздух и с кръжене се издигат нагоре до момента, в който подемната сила на топлия въздух се изравни със силата на теглото им, оттам отново с неподвижни крила се отправят направо към следващия такъв термал“, уточни Янков. По думите му по тази причина щъркелите летят само през деня и то през определен период от деня, когато има достатъчно нагрети потоци въздух. Това е между 9.00 – 17.00 часа. „След това ятото спира в някое стърнище или на други места. През есента почти не се хранят, единствено може да похапнат някой друг скакалец или мишка, ако си намерят“, каза още експертът. Според него през пролетта, когато попадат на изобилна храна, може да се види ятото да е спряло, за да възстанови силите си, тъй като през пролетта имат изключително голяма нужда от енергия. „След зимата от дългия път от Африка до България те губят енергия, а им предстои най-тежкият период - отглеждането на малките“, добави Янков. \r\nДеница ДИМИТРОВА", "date": "2019.03.30", "title": "Петър Янков, БДЗП – Бургас: Южна Африка е най-далечната точка, на която е намиран български щъркел"}
{"url": "http://www.focus-news.net/news/2019/03/30/2640966/blagoevgrad-visshata-liga-na-balgarskiya-i-makedonskiya-dzhaz-shte-bade-predstavena-v-tretata-vecher-na-festivala-blagoevgrad-bluesjazz.html", "text": "Висшата лига на българския и македонския джаз излиза тази вечер на сцената на фестивала „Blagoevgrad Blues&Jazz” в зала „Орфей” на парк „Македония”. Това съобщиха от пресцентъра на  Община Благоевград . Световноизвестният музикант Теодосий Спасов, виртуозът на китарата от Македония - Влатко Стефановски, триото на Живко Петров, великолепната певица Хилда Казасян в дует с Христо Йоцов, както и Биг бенд-Благоевград – всички те ще поставят кулминацията на музикалното събитие.  \r\n„Знам за този легендарен блус фестивал. Мечтаех да дойда в Благоевград и съм щастлив, че ще мога да свиря за благоевградската публика. Заедно с Влатко Стефановски решихме точно тук да представим премиерата на най-новия ни проект „Дунавски блус”. В него разказваме за типичните балкански неща – една голяма и съдбовна любов, вино и вечното търсене на жената от страна на мъжа”, посочи Теодосий Спасов. \r\nЗа втора поредна година на „Blagoevgrad Blues&Jazz” своите невероятни джаз истории ще разкаже Влатко Стефановски. Той и Теодосий Спасов ще изсвирят най-популярните си пиеси, с които вече 20 години обикалят света. „Сигурен съм, че довечера концертът ще бъде невероятен, очаквам отново зала „Орфей” да бъде препълнена и всички заедно да се забавляваме”, добави музикантът от Македония.  \r\nИзвестната ни джаз певица Хилда Казасян призна, че е щастлива да работи с Христо Йоцов и с Биг бенд - Благоевград. Тя пожела дълголетие на фестивала в Благоевград и обеща на всички зрители една фантастична вечер.  \r\nВсички обещаха и доста изненади за публиката. Една от тях е да излязат заедно на сцената Хилда Казасян и триото на Живко Петров, но при условие, че зрителите ги извикат силно на бис.  \r\nИзпълнителите похвалиха Община Благоевград, че се грижи за ценителите на джаз и блус музиката. \r\nКонцертът довечера започва в 19.00 часа в зала „Орфей” на парк „Македония”.", "date": "2019.03.30", "title": "Благоевград: Висшата лига на българския и македонския джаз ще бъде представена в третата вечер на фестивала „Blagoevgrad Blues&Jazz”"}
{"url": "http://www.focus-news.net/news/2019/03/30/2640975/veliko-tarnovo-dvizhenieto-mezhdu-selata-mindya-i-prisovo-se-osashtestvyava-v-edna-lenta-poradi-remont.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Пътните настилки са сухи. Времето е с променлива облачност. Температурата е 13 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.03.30", "title": "Велико Търново: Движението между селата Миндя и Присово се осъществява в една лента поради ремонт"}
{"url": "http://www.focus-news.net/news/2019/03/30/2640974/sport-sinat-na-mihael-shumaher-debyutira-vav-formula-2.html", "text": "Моторни спортове: Мик Шумахер, син на Михаел Шумахер, завърши на осмо място в дебюта си във Формула 2. 20-годишният пилот на Према получи четири точки след състезанието в Бахрейн, което беше спечелено от канадеца Николас Латифи. \r\nШумахер се премести във Формула 2, след като спечели европейските серии Формула 3 през миналата година. \r\nВторото състезание от календара на Формула 2 е в неделя, а във вторник Мик Шумахер ще проведе първите си тестове във Формула 1 в Бахрейн с болидите на Ферари и Алфа Ромео.", "date": "2019.03.30", "title": "Спорт: Синът на Михаел Шумахер дебютира във Формула 2"}
{"url": "http://www.focus-news.net/news/2019/03/30/2640976/emiliya-ilieva-statisticheski-izsledvaniya-blagoevgrad-sazdadenata-prez-2017-g-brutna-dobavena-stoynost-v-oblastta-e-2-357-mln-lv-koeto-e-s-57-poveche-v-sravnenie-s-2016-g.html", "text": "Създадената през 2017 г. брутна добавена стойност  в областта възлиза на 2 357 млн. лв., което е с 5.7% повече в сравнение с 2016 г. Това каза за  Радио „Фокус“ - Пирин  Емилия Илиева, началник на отдел „Статистически изследвания“ към Териториално статистическо бюро - Югозапад. По думите ѝ добавената стойност, реализирана от дейностите в секторът на услугите, е 1 442 млн. лв. и представлява 61.2% от общата брутна добавена стойност за областта. Тя посочи, че в сравнение с 2016 г. относителният и дял се увеличава с 2.7 процентни пункта. „През 2017 г. добавената стойност, реализирана от дейностите в индустриалния сектор, е в размер на 677 млн. лв. и представлява 28.7% от общата брутна добавена стойност за областта. Спрямо 2016 година нейният относителен дял се намалява с 3.0%“, коментира Илиева. Експертът подчерта, че относителният дял на аграрния сектор представлява 10.1% от добавената стойност на областта и е в размер на 238 млн. лева. По думите ѝ спрямо 2016 г. относителният дял бележи увеличение с 0.3 процентни пункта. \r\nНатали СТЕФАНОВА", "date": "2019.03.30", "title": "Емилия Илиева, „Статистически изследвания“ - Благоевград: Създадената през 2017 г. брутна добавена стойност в областта е 2 357 млн. лв., което е с 5.7% повече в сравнение с 2016 г."}
{"url": "http://www.focus-news.net/news/2019/03/30/2640973/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79, второкласен път Симитли - Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.03.30", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/30/2640977/varna-dvuposochno-v-ednoto-platno-se-osashtestvyava-dvizhenieto-po-avtomagistrala-cherno-more-ot-km-0-do-km-8-poradi-remonti.html", "text": "Двупосочно в едното платно се осъществява движението по автомагистрала „Черно море“ от км 0 до км 8 поради ремонти. Това съобщиха за  Радио „Фокус“ – Варна  от Агенция „Пътна инфраструктура“. Преминаването на автомобили в този участък се пренасочва изцяло в платното посока Бургас. Очаква се ремонтите да приключат до средата на април. Движението в участъка Неофит Рилски – Девня от км 389 до км 400 по автомагистрала „Хемус“ се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Също така е ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. От агенцията съобщават, че ремонтните дейности в този участък ще приключат до края на май. Движението по път I-9 в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през селата Кичево и Оброчище. Скоростно ограничение до 30 км/час е въведено по път III-2902 Панорама – Куманово при 11 км поради неравности на асфалтовата настилка. \r\nБояна АТАНАСОВА", "date": "2019.03.30", "title": "Варна: Двупосочно в едното платно се осъществява движението по автомагистрала „Черно море“ от км 0 до км 8 поради ремонти"}
{"url": "http://www.focus-news.net/news/2019/03/30/2640953/zoran-zaev-s-aleksis-tsipras-shte-razgovaryame-po-30-vaprosa.html", "text": "„Ще обсъдим над 30 въпроса във всички области, важни за двете страни - Република Гърция и Република Северна Македония, особено икономически, защото ще има среща на търговските палати от двете страни“, каза днес премиерът Зоран Заев при посещение в Прилеп, говорейки за разговорите по време на официално посещение на гръцкия премиер Алексис Ципрас, насрочено за вторник, цитиран от македонският телевизионен  “Канал 5“  . \r\nФокусът на разговорите са икономиката, енергетиката, културата, здравеопазването, образованието, социалната защита ... \r\nТой говори и за срещата на търговските камари на двете страни и представители на бизнеса, защото, както казва той и двете страни очакват икономически ползи от споразумението от Преспа. \r\n„Това е първото официално посещение на министър-председател на Гърция и смятам, че ще бъдем доволни от перспективите, които се отварят от това посещение“, каза Заев.  Юлиян Марков", "date": "2019.03.30", "title": "Зоран Заев: С Алексис Ципрас ще разговаряме по 30 въпроса"}
{"url": "http://www.focus-news.net/news/2019/03/30/2640964/tass-okolo-40-hilyadi-palestintsi-uchastvat-v-dneshniya-protest-po-danni-na-izraelskata-armiya.html", "text": "Около 40 хиляди палестинци участват в събота в демонстрации и бунтове по границата на Ивицата Газа с еврейската държава. Това съобщиха от пресслужбата на Израелската армия, цитирани от  TACC . \r\n\"Около 40 000 души понастоящем участват в размирици и демонстрации в няколко района по протежение на оградата за сигурност близо до границата с Ивицата Газа. Повечето демонстранти не се отклоняват от тентите, инсталирани в ивицата Газа\", се казва във военното комюнике. \r\nПо време на протестите обаче има множество сблъсъци  в редица области близо до оградата за сигурност. \"Участниците хвърлят камъни и горят гуми. Освен това те многократно са хвърляли гранати и взривни устройства към ограда за сигурност по време на редица различни инциденти\", каза армията. \"Израелските войници използват средства, за да си възвърнат контрола над протестиращите и откриват  огън в съответствие с установената стандартна процедура\", добавят военните. \r\nСпоред телевизионния канал „Ал-Майадин“, двама палестинци са били убити в сблъсъци с израелски войници в Ивицата Газа в събота, десетки араби са били ранени, а повече от 30 са получили огнестрелни наранявания. В Ивицата Газа на този ден се провеждат походи, посветени на първата годишнина от акцията \"Марш на завръщането\".  Юлиян Марков", "date": "2019.03.30", "title": "ТАСС: Около 40 хиляди палестинци участват в днешния протест по данни на Израелската армия"}
{"url": "http://www.focus-news.net/news/2019/03/30/2640980/varna-119-sa-bolnite-ot-gripni-i-virusni-infektsii-v-oblastta-prez-izminalata-sedmitsa.html", "text": "119 са болните от грипни и вирусни инфекции в областта през последната седмица на март. Това съобщиха за  Радио „Фокус“ – Варна  от Регионалната здравна инспекция – Варна. Данните на РЗИ за периода 22 – 28 март показват, че има спад на заболеваемостта. Регистрирани са 118 остри респираторни заболявания срещу 169 случая от предходната седмица. За сравнение те са били 309 за същия период на 2018 г. Отчетен е само 1 случай на грип във Варненска област през седмицата, спрямо 7 случая от предишния период. Най-много са болните при възрастовата група от 5 до 14 години – 44, следвана от децата до 4-годишна възраст – 35 случая. Усложненията при грип и остри респираторни заболявания са 30, представени от 18 бронхита и 12 пневмонии. \r\nБояна АТАНАСОВА", "date": "2019.03.30", "title": "Варна: 119 са болните от грипни и вирусни инфекции в областта през изминалата седмица"}
{"url": "http://www.focus-news.net/news/2019/03/30/2640971/afp-v-parizh-se-provezhda-poreden-protest-na-zhaltite-zhiletki.html", "text": "Френските \"жълти жилетки\" в събота организираха 20-та седмица на антиправителствени протести \", предава  AFP . \r\nВ събота местните власти обявиха емблематични места като булевард Шанз-Елизе в Париж и центъра на Бордо, в югозападната част на Франция, за места, където няма да се допускат демонстранти. \r\nПрезидентският дворец и Националното събрание също бяха оградени от полицията. \r\nПрезидентът Еманюел Макрон реагира на съботните протести, започнали през ноември миналата година, като предприе обиколка из страната като част от \"Големия национален дебат\", насочен към насърчаване на недоволните граждани да се изразят чрез структуриран диалог. \r\nФренската банкова федерация призова за прекратяване на атаките срещу банкови клонове по време на протестите, като заяви, че повече от 760 банкови клона са претърпели щети от началото на движението миналата година. \r\nБанките често са били обект на вандализъм и палеж по време на протестите, а миналата седмица бяха ранени 11 души, когато е бил подпален клон на банка близо до Шанз-Елизе. \r\n\"Трябва бързо да спрем това необуздано и неоправдано насилие\", се казва в коментарите на федерацията, публикувани в ежедневника Le Monde. \r\nОсвен в Париж и в други градски центрове бяха забранени протести, сред които Авиньон, Лил и Тулуза.  Юлиян Марков", "date": "2019.03.30", "title": "AFP: В Париж се провежда пореден протест на „жълтите жилетки“"}
{"url": "http://www.focus-news.net/news/2019/03/30/2640982/predstoyashti-sabitiya-v-stranata-za-31-mart-agentsiya-fokus.html", "text": "*** \r\nОт 09.00 часа в софийския храм \"Въздвижение на Честния и Животворящ Кръст Господен\" Негово преосвещенство Белоградчишкият епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 10.30 часа в сградата на Народното събрание на пл. „Княз Александър I“ 1 Централната избирателна комисия ще проведе заседание, на което ще отчете дейността за първите 10 дни от работата на новата Комисия. \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт 12.00 часа в зала 6 на НДК ГЕРБ и СДС ще представят кандидатите си за членове на Европейския парламент. \r\n*** \r\nОт 17.00 часа в аула „Максима“ на Национална спортна академия „Васил Левски”  ще се проведе първо издание на Национален форум  „Ветроходство в Черно море”. \r\n*** \r\nОт 17.30 часа в църквата \"Възнесение Господне\" пред иконата на свети Ефрем Нови Чудотворец ще бъде отслужен молебен за здраве, душевно спасение и вразумление.  \r\n*** \r\nОт 11.00 часа в ТК „Акве Калиде“ ще се състои творческа работилница „Арт-И-Факти“. \r\n*** \r\nОт 11.00 часа в „Парк Арена ОЗК“ с инициативата „Бургас плува“ продължава програмата „Активни и здрави“ на Община Бургас. \r\n*** \r\nОт 14.30 часа в офиса на ПП АБВ  Бургас к-с \"Лазур\" бл.144 ще се проведе пресконференция с участието на Председателя на ПП АБВ Румен Петков, Областния Председател Антон Коджабашев и Общинския Председател адв.Георги Сталев.  \r\n*** \r\nОт 11.00 часа в храм  „Св. Атанасий” ще се състои лекция на тема: „Посланието на Христос и очакванията на хората” с лектор протойерей Ясен Шинев. \r\n*** \r\nОт 17.00 часа в храм „Св. св. Кирил и Методий” Негово високопреосвещенство Неврокопски митрополит Серафим ще оглави Архиерейска света литургия. \r\n*** \r\nОт 09.00 часа в Младежки център – Добрич, зала 12, ще се проведе Практически семинар за хореографи и ръководители на мажоретни състави. \r\n*** \r\nОт 11.00 часа в Държавен куклен театър „Дора Габе“ ще бъде представе куклен спектакъл „Жабокът и слънчевата дъщеря“ . \r\n*** \r\nОт 11.30 часа на терена, на който ще бъде изграден храма „Св. Лука Кримски“ в квартал „Добротица“ ще се състои символична първа копка. Негово Високопреосвещенство Варненският и Великопреславски митрополит Йоан ще води церемонията. В нея ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. \r\n*** \r\nОт 10.00 часа във Военния клуб ще се проведе Фолклорния конкурс за хумористична песен и камерен танц „Златен Тръндафил”. \r\n*** \r\nОт 09.00 часа в ловешкия катедрален  храм \"Св. св. Кирил и Методий\" Негово високопреосвщенство Лавчански митрополит Гавриил ще оглави Архиерейска света Литургия. \r\n*** \r\nОт 10.00 часа на площада пред ж. п. гарата в Ловеч ще се проведе традиционното автомобилно състезание за жени с приложен характер. \r\n*** \r\nОт 09.00 часа в митрополитския храм \"Св. вмчца Марина\" ще бъде отслужена архиерейска света Литургия. \r\n*** \r\nОт 11.00 часа в Дом на културата \"Борис Христов\" ще се играе детският спектакъл \"Пинокио\". \r\n*** \r\nОт 12.30 часа в Международен панаир Пловдив ще се състои специализирано изложение за ловни кучета. \r\n*** \r\nОт 10.30 часа в с. Порой ще се състои официалното откриване на Grand Prix Поморие 2019, след което ще започнат и официалните стартове за сезон 2019 на Републиканския шампионат. \r\n*** \r\nОт 16.30 часа в зала № 247 на Община Смолян ще се проведе официална церемония по закриване на националния кръг на ученическата олимпиадата по Биология и здравно образование. \r\n*** \r\nОт 10.00 часа пред сградата на Общината ще започне маратон Стара Загора. \r\n*** \r\nОт 11.00 часа в Държавен куклен театър - Стара Загора ще бъде представена „Чорапкова приказка“ от Янчо Иванов. \r\n*** \r\nОт 09.30 часа в концертна зала „Проф. Венета Вичева“ ще бъдат обявени резултатите от пролетните математически състезания за ученици от V до VII клас.", "date": "2019.03.30", "title": "Предстоящи събития в страната за 31 март (Агенция „Фокус“)"}
{"url": "http://www.focus-news.net/news/2019/03/30/2640983/afp-otlagat-kontserti-na-roling-stouns-zaradi-zdravoslovni-problemi-na-mik-dzhagar.html", "text": "Британската рок икона Мик Джагър заяви в събота, че е \"съкрушен\", след като \"Ролинг Стоунс\" са били принудени да отменят своите дати за турне в САЩ и Канада, за да може вокалисът на групата  да получи \"медицинско лечение\", предава  AFP . \r\n\"Наистина мразя да Ви подвеждам по този начин\", пише 75-годишният музикант на своя профил в социалната мрежа „Туитър“ без да уточнява какво лечение получава. \r\n\"Аз съм съкрушен от това, че трябва да отложа турнето, но ще работя много усилено, за да се върна на сцената възможно най-скоро.\" – пише певецът. \r\nОт групата  по-рано обявиха за отмяната на концертите, заявявайки, че ще ги пренасрочат . \r\n\"Мик е бил посъветван от лекарите, че не може да ходи на турне по това време, тъй като се нуждае от медицинско лечение\", заявиха официално от групата. \r\n\"Лекарите са казали на Мик, че се очаква да се възстанови напълно и ще може да се върне на сцената възможно най-скоро.\"  Юлиян Марков", "date": "2019.03.30", "title": "AFP: Отлагат концерти на „Ролинг Стоунс“ заради здравословни проблеми на Мик Джагър"}
{"url": "http://www.focus-news.net/news/2019/03/30/2640984/blagoevgrad-savmestni-informatsionni-sreshti-provedoha-v-gradovete-petrich-i-sandanski-ekspertite-ot-oblastniya-informatsionen-tsentar.html", "text": "Съвместни информационни срещи проведоха в градовете Петрич и Сандански експертите от Областен информационен център – Благоевград. Това каза за  Радио „Фокус“ - Пирин  Елена Михова, експерт „Комуникация, информация и логистика“ към Областен информационен център-Благоевград. По думите й тези информационни срещи са част от кампания на Областен информационен център – Благоевград на тема „Европейски средства в подкрепа на бизнеса“. „Това са поредните срещи на територията на Благоевградска област, по време на които експертите на Центъра дават актуална информация за отворени в момента процедури за финансиране на проекти от ЕСИФ. Информационната кампания на ОИЦ ще завърши с информационна среща за бизнеса и работодателите в Симитли, които могат да получат полезна информация за развитие на предприятията си на 10 април от 11.00 часа в заседателната зала на общинска администрация. Предварителна регистрация за срещите не е необходима, а участието в тях е напълно безплатно“, коментира тя. Елена Михова допълни, че по време на срещите пред представители на бизнеса и работодатели се представят отворените в момента процедури за кандидатстване с европроекти, насочени към тях. По думите й това са „Подобряване на производствения капацитет в малките и средни предприятия“  по ОП „Иновации и конкурентоспособност“, „Умения“ по ОП „Развитие на човешките ресурси“ и Схема за безвъзмездна помощ за подкрепа на МСП за растеж и разширяване извън местните пазари, която е по Пета покана на ИНТЕРРЕГ V-A Гърция-България 2014-2020 г. \r\nНатали СТЕФАНОВА", "date": "2019.03.30", "title": "Благоевград: Съвместни информационни срещи проведоха в градовете Петрич и Сандански експертите от Областния информационен център"}
{"url": "http://www.focus-news.net/news/2019/03/30/2640978/petar-yankov-bdzp-burgas-nay-golyamata-opasnost-za-shtarkelite-sa-elektroprovodite-tay-kato-mnogo-chesto-yatoto-katsa-na-takiva-mesta-i-mozhe-da-zagine-ot-tokov-udar.html", "text": "Съществуват много опасности по пътя на белия щъркел. Това каза за  Радио „Фокус“ - Бургас  Петър Янков, експерт от Българско дружество за защита на птиците в Природозащитен център „Пода”. „Най-голямата опасност са електропроводите, тъй като много често ятото каца на такива места, за да пренощува, необезпокоявано от лисици, чакали и скитащи кучета и може са загине от токови удари“, каза още Янков. По думите му по тази причина Българско дружество за защита на птиците в Природозащитен център „Пода” повече от 10 години работи с трите електроразпределителни дружества. Благодарение на това сътрудничество в много части от страната те са изолирали най-опасните стълбове. „Други причини щъркелите да са застрашени са замърсяването на водите и унищожаването на влажните зони и различните типове водоеми. С общото засушаване на климата и с промените, които настъпват през последните десетилетия, пресъхването на влажните ливади означава и изчезване на жабите, които са основна храната на щъркелите“, добави още експертът. Според Янков друг основен проблем е холандската болест, която е унищожила брястовете след 60-те години на миналия век. До тогава повечето гнезда на щъркели в България са били на дървета и основно на брястове. С унищожаването им птиците са загубили мястото си за гнездене и са се преместили по стълбове. „Там възниква новият проблем - тяхното огромно гнездо обвива жиците и при дъжд прави късо съединение и гнездото изгаря, както и щъркелите. Благодарение на Българско дружество за защита на птиците и електроразпределителните дружества, почти всички гнезда на стълбове са издигнати на специални метални платформи, които да ги отделят от жиците и да няма такива инциденти“, заяви Янков. \r\nДеница ДИМИТРОВА", "date": "2019.03.30", "title": "Петър Янков, БДЗП – Бургас: Най-голямата опасност за щъркелите са електропроводите, тъй като много често ятото каца на такива места и може да загине от токов удар"}
{"url": "http://www.focus-news.net/news/2019/03/30/2640981/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от 5 °С до 20° С. Времето над страната е предимно слънчево. Слаб вятър духа в областите: Бургас, Велико Търново, Видин и Кърджали.  \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940 в посока Бургас. През празничните и почивни дни се въвежда реверсивно движение:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София е ограничено поради ремонтно – възстановителни дейности на виадукт при км 20+840 в посока Бургас. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас.  \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nОбласт Пазарджик: \r\nДо 30.04.2019 г. движението от 77-ми до 78-ми км в посока Пловдив се осъществява в изпреварващата лента поради ремонт. \r\nДо 31.05.2019 г. движението по моста над река Елшишка при км 89-ти се осъщестява двупосочно в платното за София, поради ремонт на платното за Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nАлтернативни маршрути: \r\n- ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Стара Загора: \r\nДо 30.09.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250 до 31.05.2019 г. Скоростта на движение е ограничена до 70 км/ч.  \r\nДо 15.12.2019 г. движението при Потоп от км 18+230 до км 20+620 се осъществява двупосочно в платното посока София е ограничено поради ремонтно-възстановителни дейности на виадукт при км 19+270 в посока Варна.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620.  \r\nДо 28.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Витиня“, при км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\". Движението на всички други автомобили в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/. Сигнализацията за организация на временно движение е от км 29+860 до км 36+150.   \r\nДо 15.12.2019 г. движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920 в посока Варна. В периода от 12 часа на 31.03.2019 г. до 12 часа часа на 02.04.2019 г. се обособяват две ленти в посока София и една лента в посока Варна.  \r\nДо 31.05.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 в посока Варна. \r\nОбласт Варна: \r\nДо 24.05.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 15.04.2019 г. движението от км 0+000 до км 8+600 се осъществява двупосочно в едно платното в посока Бургас поради ремонтни дейности.  \r\nАМ „Струма“: няма. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Монтана: \r\nДвижението по обходен път на гр. Монтана – с. Краводер от км 102+060 до км 124+000 се осъществява в една лента с повишено внимание поради почистване на пътната настилка. Срок до 01.04.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка Стара Загора – Димитровград при км 237+950 и км 239+950 в посока Димитровград се осъществява с повишено внимание поради демонтаж на рекламни съоръжения. Движението се регулира от сигналисти. Срок 01.04.2019 г. \r\nПоради провеждане на ,,Маратон Стара Загора 2019 '' в периода от 09:00 ч до 15:00 ч на 31.03.2019 г. временно ще бъде ограничено едното платно за движение по път II-66 Нова Загора -Стара Загора от км 53+800 до км 58+700 -дясно в посока София. Движението на МПС ще се осъществява по обходен маршрут :  \r\nОт път II-66 Нова Загора - Стара Загора при км 53+800 на дясно по път IV-66028/ с. Колена - с .Хрищени /-път IV -66032 до I-5 Казанлък-Стара Загора /околовръстен път /Движението на МПС се регулира от пътна полиция \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по път  ІІІ-101 с. Палилула – с. Михайлово от км 28+450 до км 62+000 се осъществява в една лента определени участъци поради частични ремонтни дейности по асфалтовата настилка. Движението се регулира от сигналисти на място. Срок до 01.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nПът ІІ-71: Движението по път II-71 Силистра – Добрич в участъка разклон с. Кайнарджа – граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка до 02.10.2019 г. Движението през работните участъци се осъществява двупосочно в едната лента и се регулира с пътна сигнализация. Срок  \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.30", "title": "Актуална пътна обстановка"}
{"url": "http://www.focus-news.net/news/2019/03/30/2640979/telma-makedoniya-izgoryaha-kashti-v-ohrid-i-v-selo-do-struga-saobshtava-makedonskiyat-televizionen-kanal-bohridb.html", "text": "Изгоряха къщи в Охрид и в село до Струга, съобщава македонският телевизионен канал  “Телма“ \r\nВ района на езерото Преспа и Национален парк Галичица изгоряха няколкостотин хектара гори и ниска растителност, в Охрид един невнимателен фермер изгори две къщи, а още две изгориха в стружкото село  Октиси, заедно с няколко хектара гори. В Дебча огънят погълна електрически стълб и голяма частна собственост. \r\nТръстиката покрай Охридското езеро гори непрекъснато повече от месец. Най-често пожарите започват от неправилно запален огън на открито, но поради сушата и вятъра той се разпространява бързо и неконтролируемо , а виновните за тези пожари бягат. Щетите са огромни. \r\nСанкциите за причиняване на пожари са високи, но те не се прилагат. Компетентните институции напълно се провалиха, липсват пожарни инспектори, не се предприемат превантивни и репресивни мерки, което насърчава безотговорните граждани, оплакват се пожарникари, цитирани от телевизията. \r\nС остарял автомобилен парк, състоящ се от автомобили над 45 години и недостатъчен брой квалифицирани кадри, противопожарните служби са поставени  на ръба на издръжливостта. Благодарение на голямата отговорност и свръхчовешки усилия те успяват да спасят онова, което може да бъде спасено. Но тенденциите са лоши, а периодът на горещото време предстои. Ако не бъдат взети мерки навреме, последствията могат да бъдат катастрофални, предупреждават пожарникарите.  Юлиян Марков", "date": "2019.03.30", "title": "„Телма“ (Македония): Изгоряха къщи в Охрид и в село до Струга"}
{"url": "http://www.focus-news.net/news/2019/03/30/2640986/plovdiv-57-godishen-shofyor-na-avtobus-e-pochinal-v-dvizhenie.html", "text": "57-годишен шофьор на автобус е починал в движение, съобщи за  Радио \"Фокус\"-Пловдив  говорителят на ОДМВР-Пловдив. Около 17.20 ч. е получен сигнал за катастрофа с автобус в Пловдив. При ляв завой по ЦБО, идвайки от Сточна гара, автобус без пътници преминал в насрещната лента и се блъснал край спирката пред ПУ \"Паисий Хилендарски\". Няма пострадали хора. Екипи на Центъра за спешна медицинска помощ и \"Пътна полиция\" са констатирали смъртта на 57-годишния водач, на когото най-вероятно е прилошало поради здравословен проблем. Местопроизшествието е запазено. Водачите да преминават с повишено внимание. \r\nМария РУСЕВА", "date": "2019.03.30", "title": "Пловдив: 57-годишен шофьор на автобус е починал в движение"}
{"url": "http://www.focus-news.net/news/2019/03/30/2640985/predstoyashti-mezhdunarodni-sabitiya-za-31-mart-agentsiya-fokus.html", "text": "***  Посещение на новозеландския премиер Джасинда Ардърн \r\n***  Посещение на Принц Уилям, посветено на нападенията в джамии в Нова Зеландия \r\n***  Първи тур на президентските избори \r\n***  Местни избори \r\n***  Канцлерът Ангела Меркел ще открие индустриалния панаир в Хановер в присъствието на шведския премиер Стефан Льовен \r\n***  Среща на лидерите на страните от Арабската лига \r\n***  Визита на бразилския президент Жаир Болсонаро", "date": "2019.03.30", "title": "Предстоящи международни събития за  31 март  (Агенция \"Фокус\")"}
{"url": "http://www.focus-news.net/news/2019/03/30/2640988/veliko-tarnovo-uchenicheski-humor-ot-70-te-godini-na-hh-vek-pokazva-natsionalniyat-muzey-na-obrazovanieto-v-gabrovo.html", "text": "„Смешно ли е …“ – под това заглавие Националният музей на образованието показва 40 карикатури на тема ученически хумор от 70-те години на миналия век, съобщиха от  Музея . Посетителите могат да открият десетки прилики между смешното в българското училище преди половин век и днес. Препълнената ученическа чанта, трудното учебно съдържание в шести клас, мъчителното избутване до спасителната „тройка“, старата максима „учи, за да не работиш“, влиятелният татко, списъкът със задължителни книги през ваканцията… – все поводи за усмивка и преди и сега. \r\nЕдинственото, което не звучи актуално, е темата за външния вид и униформата. Това вече не може да разсмее днешните ученици, които не си представят, че черната манта и бялата якичка, черният панталон и тъмните обувки са закон за две поколения назад. \r\nАвтори на забавните сюжети са 12 известни карикатуристи, някои от които с национално и международно признание като Радой Гердов. Любомир Пъловски, Коста Драгостинов, Мирослав Божков. \r\n„Смешно ли е… “ се открива на Първи април и може да бъде разгледана в арт коридора на Националния музей на образованието до 17 април.", "date": "2019.03.30", "title": "Велико Търново: Ученически хумор от 70-те години на ХХ век показва Националният музей на образованието в Габрово"}
{"url": "http://www.focus-news.net/news/2019/03/30/2640989/pazardzhik-lovno-ribarsko-druzhestvo-sokol-1893-zaribi-s-sharani-i-amuri-vodoemi-kray-selata-zvanichevo-shtarkovo-dinkata-i-aleko-konstantinovo.html", "text": "Риболовци от Сдружение ловно-рибарско дружество „Сокол-1893“ – Пазарджик зарибиха с шарани и амури водоема край село Звъничево, съобщиха за  Радио „Фокус“ – Пазарджик  от Сдружението. Зарибени са също и водоеми край селата Динката, Щърково и Алеко Константиново.  Във водите на водоемите са пуснати над 300 шарана и 500 амура.  Риболовците и ловците от пазарджишкото дружество са и домакини на киноложка изложба, която продължава до 2 април. От дружеството съобщиха също, че в момента се издирва и загубен пойнтер. Кученцето се е откъснало от стопанина си между селата Овчеполци и Черногорово. Във водоема край село Звъничево може да се лови всякакъв вид риба – червеноперка, каракуда, амур, шаран, както и хищна риба – костур, бяла риба и каленик. Водната площ се стопанисва от Ловно-рибарското дружество в Пазарджик  и остава един от малкото водоеми в областта, където рибари свободно могат да практикуват това свое хоби. Той се зарибява системно всяка година с шаран, толстолоп и амур, като се стремим да облагородяваме и самия водоем и терена около него. \r\nАлбена ЖИЛЕКОВА", "date": "2019.03.30", "title": "Пазарджик: Ловно-рибарско дружество „Сокол-1893“  зариби с шарани и амури водоеми край селата Звъничево, Щърково, Динката и Алеко Константиново"}
{"url": "http://www.focus-news.net/news/2019/03/30/2640987/sport-borusiya-dortmund-pobedi-volfsburg-s-20-i-izleze-nachelo-v-bundesligata.html", "text": "Футбол: Борусия Дортмунд победи Волфсбург с 2:0 в мач от 27-ия кръг и излезе начело в Бундеслигата, след като Байерн завърши наравно като гост на Фрайбург 1:1. Головете за Борусия бяха отбелязани в самия край на мача от Алкасер. Борусия има 63 точки, а вторият Байерн има 61. Трети е Лайпциг, който от 19:30 приема Херта Берлин. Играха се още три мача, които завършиха с домакински победи: \r\nВердер Бремен – Майнц 05  3:1 \r\nДюселдорф – Борусия Мьонхенгладбах  3:1 \r\nНюрнберг – Аугсбург  3:0", "date": "2019.03.30", "title": "Спорт: Борусия Дортмунд победи Волфсбург с 2:0 и излезе начело в Бундеслигата"}
{"url": "http://www.focus-news.net/news/2019/03/30/2640991/varna-nad-2000-martenitsi-sa-zakachili-varnentsi-pred-ograzhdeniyata-na-shtarkelite-v-zooparka.html", "text": "Над 2000 мартеници са закачили варненци пред ограждeнията на щъркелите в Зоопарк – Варна. Това съобщи за  Радио „Фокус“ – Варна  Иванка Стоянова, директор на зоопарка. „Тази година си поставихме за цел да броим мартеничките и стигнахме до 2000“, каза Иванка Стоянова. По думите й, въпреки новите цени на атракциона, посещаемостта на зоопарка за месец март 2019 г., е една от най-високите до момента. Иванка Стоянова припомни, че предстои пролетно почистване на територията на зоопарка от 2 до 5 април, като са поканени всички желаещи доброволци, които искат да се включат в различните мероприятия. Част от тях включват: прекопаване на градинки, нарязване и аранжиране на храната на животните, почистване на листа в зелените площи и др. Желаещите да посетят зоопарка могат да го направят от 09.00 до 15.00 часа. \r\nБояна АТАНАСОВА", "date": "2019.03.30", "title": "Варна: Над 2000 мартеници са закачили варненци пред огражденията на щъркелите в Зоопарка"}
{"url": "http://www.focus-news.net/news/2019/03/30/2640993/sport-sharl-lyokler-poteglya-parvi-za-gran-pri-na-bahreyn.html", "text": "Формула 1: Младият Шарл Льоклер спечели първи полпозишън в кариерата си във втората си година във Формула 1. По време на квалификацията преди Гран При на Бахрейн роденият в Монако състезател даде най-добър резултат и така се превърна във втория най-млад пилот, завоювал първото място на стартовата решетка след съотборника си Себастиан Фетел. \r\nЛьоклер записа това постижение на 21 години и 165 дни, за разлика от Фетел, който е на 21 години и 72 дни (тогава пилот на Торо Росо). Втори потегля именно Фетел, а на втория ред застават двата мерцедеса на Люис Хамилтън и Валтери Ботас", "date": "2019.03.30", "title": "Спорт: Шарл Льоклер потегля първи за Гран При на Бахрейн"}
{"url": "http://www.focus-news.net/news/2019/03/30/2640992/the-hill-vaprositelnite-okolo-razsledvaneto-na-robart-myuler-se-uvelichavat.html", "text": "Въпросителните върху разследването на специален прокурор Робърт Мюлер дали президентът Тръмп е възпрепятствал правосъдието нарастват на фона на очакванията за публикуване на доклада, пише американският вестник  The Hill . \r\nДокато писмото на Бар до Конгреса в неделя заглушава подозренията, че Мюлер ще обвинява Тръмп или членовете на неговата кампания в заговор с руското правителство, неговото съдържание само засили мистерията около разследването за възпрепятстване на правосъдието. \r\nОстава неясно защо Мюлер отказа да вземе решение дали по един или друг начин Тръмп е възпрепятствал разследването му, а демократите все по-скептично се отнасят към позицията на главния прокурор Уилям Бар, че доказателствата са недостатъчни, за да обвинят Тръмп в възпрепятстване на правосъдието. Те също така твърдят, че той не е неутрален арбитър. \r\nКонгресмените  едва ли ще получат отговори в рамките на седмици, тъй като Министерството на правосъдието разглежда доклада на Мюлер от 400 страници, за да определи какво може да бъде публично оповестено. \r\nБар каза пред Конгреса в петък, че очаква докладът да бъде подготвен за публично оповестяване до средата на април, след като длъжностните лица го изчистят от материалите на журито, чувствителната информация за националната сигурност и подробности, които биха могли да повлияят на продължаващите разследвания. \r\nНякои правни експерти са описали решението на Мюлер да не повдига обвинение за възпрепятстване на правосъдието  като много необичайно. Правилникът, уреждащ назначението на Мюлер, изискваше от него да представи доклад на Бар, който излага причините, поради които е решил да повдигне или не обвинения за  определени престъпления. \r\n„По-необичайно е за прокурор да казва, не знам, или не знам достатъчно, за да стигна до твърдо заключение ”, каза Джак Шарман, адвокат на „Лайтфут, Франклин и Уайт“ и бивш специален прокурор на Конгреса по време на разследването на аферата „Уайтуотър“. \r\nНякои казват, че е възможно Мюлер да е искал да изложи фактите и да позволи на Конгреса да реши дали Тръмп е възпрепятствал разследването. \r\nМюлер също е наясно с политиката на Министерството на правосъдието да не повдига обвинение срещу действащ президент, което може да е повлияло на разсъжденията му. \r\nНякои твърдят, че Бар е превишил правомощията си, като е направил собствена преценка за възпрепятстване на правосъдието, без да публикува  доклада на Мюлер или доказателствата, които го подкрепят. \r\nНай-общо правните експерти са съгласни, че доказването на възпрепятстване на правосъдието е трудно; изисква да се установи, че извършителят е действал, за да възпрепятства официалното производство и че лицето е действало с „престъпно намерение“. \r\nПо този начин почти сигурно щеше да се наложи Мюлер да разпита Тръмп, за да стигне до дъното на причините за уволнението на Коми или да предприеме други действия, като публикации в социалните мрежи, които призовават тогавашния главен прокурор Джеф Сешънс да прекрати разследването. \r\nМюлер никога не е постигнал споразумение с адвокатите на Тръмп за интервю и в крайна сметка не е изпратил призовка, за да получи свидетелските му показания. Защо той не е призовал Тръмп е друга мистерия. \r\n„Фактът, че накрая сме стигнали до неяснота дали има възпрепятстване на правосъдието, подчертава колко важно е било Мюлер да интервюира или призове Тръмп“, казва Ели Хониг, адвокат на \"Лоуенщайн - Сандлър\" и бивш федерален прокурор.  Юлиян Марков", "date": "2019.03.30", "title": "The Hill: Въпросителните около разследването на Робърт Мюлер се увеличават"}
{"url": "http://www.focus-news.net/news/2019/03/30/2640990/nimh-utre-vremeto-shte-bade-predimno-slanchevo-s-maksimalni-temperaturi-mezhdu-15-i-20.html", "text": "Над Западна България през нощта ще е ясно, утре – предимно слънчево. Над останалата част от страната облачността ще е разкъсана, намаляваща в следобедните часове. Ще духа слаб североизточен вятър. Минималните температури ще са предимно между 0° и 5°, максималните между 15° и 20°, по Черноморието 11° - 13°. Атмосферното налягане ще се понижи, ще се приближи до средното за месеца. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) .  \r\nНад Черноморието ще има временни увеличения на облачността. Ще духа слаб североизточен вятър. Максимални температури между 11° и 13°. Температурата на морската вода е 11°. Вълнението на морето ще е 3-4 бала. \r\nНад планините облачността ще е променлива, над западните райони - незначителна. Ще духа умерен, по високите и открити части – силен североизточен вятър. Температурите ще се повишат и максималната на височина 1200 метра ще е около 8°, на 2000 метра около 1°.  \r\nВ понеделник над Западна България ще преобладава слънчево време. Над Централна и Източна ще има повече облачност, без валежи. Вятърът ще остане североизточен, в източните райони умерен. Температурите ще се повишат още и преобладаващите минимални ще са между 0° и 5°, максималните - между 18° и 23°. Във вторник ще има по-значителни увеличения на облачността, на отделни места, главно в планинските райони в западната половина от страната, ще превали слаб краткотраен дъжд. От североизток ще проникне малко по-студен въздух и температурите ще се понижат, повече в Източна България. В сряда ще има предимно значителна облачност, почти без валежи. Вятърът ще се ориентира от югоизток, дневните температури в по-голямата част от страната ще са между 13° и 18°.", "date": "2019.03.30", "title": "НИМХ: Утре времето ще бъде предимно слънчево с максимални температури между 15° и 20°"}
{"url": "http://www.focus-news.net/news/2019/03/30/2640994/turtsiya-ne-se-izvini-za-tvardeniyata-za-namesa-v-zakona-za-veroizpovedaniyata-obzor.html", "text": "Турция отказа да се извини за твърденията на турския външен министър Мевлют Чавушоглу, че се е намесил в поправките на Закона за вероизповеданията. След близо 5-часова среща между  премиера Бойко Борисов  и турския вицепрезидент Фуат Октай, българският министър-председател заяви, че двамата не са се разбрали и Турция не счита, че е засегнала страната ни.  „Много ясен бях, че честта и достойнството на една държава не могат да се съизмерват с никакви други ползи, така че ние не сме ги засегнали по никакъв начин. Никой не ни е оказал каквото и да било въздействие за Закона за вероизповеданията“, коментира Борисов. По думите изборната агитация в югоизточната ни съседка не бива да бъде за сметка на България. „Аз ги разбирам, че са в избори, но и ние сме в избори. Когато всички водят антитурска кампания, ние никога не сме си го позволили, а в България антитурската кампания носи плюс. Именно заради съседските отношения, ние никога не го правим. Разбирам ги, че в неделя имат избори, но не за сметка на България. По никакъв начин нашите български мюсюлмани не се нуждаят от защита, защото те имат абсолютните права и свободи и на вероизповедание, и на всичко останало. Това съм защитавал, не се разбрахме, за съжаление“, заяви още Борисов.  Външният министър Екатерина Захариева  също бе категорична, че не е имало намеса на Турция в българския Закон за вероизповеданията. Тя припомни изказването на премиера Борисов от вчера в Букурещ, където той заяви, че ние сме една от не многото държави-членки на ЕС, които считат, че ще бъде лошо за ЕС, Турция да прекрати преговорите за членство в Съюза. „Ние не сме доволни, когато Турция ни използва за предизборната си кампания. Не сме доволни, ядосани сме. И с право сме. Но, нека и ние да не го правим“, обясни тя, като отбеляза, че религиозните въпроси са изключително опасни и то не само за Балканите. По думите й отношенията с Турция трябва да се развиват с равнопоставена и добросъседска политика и с не намеса във вътрешните работи. „Както ние не им се месим, така желаем и никой да ни се меси на нас. Нека да минат изборите, до понеделник пак ще видим записите и тогава ще решим какво да правим“, отбеляза тя.  \r\nПред журналисти в Поморие и  зам.-председателят на ГЕРБ Цветан Цветанов  подчерта, че няма намеса на турската страна в поправките в Закона за вероизповеданията. „Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, обясни Цветан Цветанов. \r\nПо-късно от  ВМРО  също излязоха с позиция, че Турция трябва да се извини на България. „За първи път от 30 години българското правителство в лицето на външния министър Захариева и министър-председателят Бойко Борисов изрази категоричната си позиция срещу казаното от турски политик. За първи път от 30 години българската държава се противопоставя по този начин на политиката на Турция за вмешателство във вътрешните работи на България\", посочиха от ВМРО. От партията обявиха също и, че организират протест пред посолството на Република Турция в България в понеделник.  \r\nЗа „Фокус“ д-р  Борислав Цеков , доктор по конституционно право и автор на приетия през 2002 година Закон за вероизповеданията, коментира, че реакцията на българското правителство към Турция е правилна, но не е достатъчна. „Изявленията на Ердоган не са случайни и страната ни трябва да бъде много категорична. Никакъв български интерес не позволява да склоняваме глави пред Турция. Достатъчно е България да затвори южната граница, за да нанесе сериозни щети на Турция“, обясни той. \r\nВ село Дивотино  лидерът на БСП Корнелия Нинова  също коментира темата. Според нея премиерът Борисов обвинява турската страна в лъжа, което не звучи добре на фона на добросъседските отношения и личните отношения между Борисов и Ердоган. „Смятам, че нашите власти прикриват намесата на Турция в решенията по Закона за вероизповеданията“, добави Нинова. Тя коментира, че когато години наред провеждаш васална външна политика, накрая резултатът е лош. По думите ѝ ни е нужна политика с характер, възпитано и дипломатично, но и твърдо да отстояваме интересите си. \"Трябва да се каже и истината - имало ли е такава намеса или не“, заяви Нинова. Лидерът на левицата припомни, че имаме признания от Екатерина Захариева, че разговори са водени, а и първоначалният вариант на закона е претърпял изменения. „В окончателния вариант е факт - външното финансиране от Турция и други държави продължава, отсрочват се задълженията на мюфтийството и целите на Турция са изпълнени“, каза още Корнелия Нинова.", "date": "2019.03.30", "title": "Турция не се извини за твърденията за намеса в Закона за вероизповеданията (ОБЗОР)"}
{"url": "http://www.focus-news.net/news/2019/03/30/2640997/veliko-tarnovo-interaktivna-instalatsiya-shte-predstavya-po-moderen-nachin-ekspozitsiyata-v-kashta-muzey-doncho-popov-v-mair-bozhentsi.html", "text": "Интерактивна инсталация  ще представя по модерен начин експозицията в къща музей „Дончо Попов“ в МАИР „Боженци“, съобщиха от  Музея . „Боженци“ е спечелил съфинансиране по Програма „Култура“ на стойност 9 135 лева. Музеят кандидатства по приоритет Дигитални предизвикателства и предстои да изпълни проекта „Създаване на интерактивна инсталация с добавена реалност в къща музей „Дончо Попов“.Той  цели обновяване, чрез дигитална визуализация на съществуващата вече статична експозиция в къща музей „Дончо Попов“. В рамките на проекта ще бъде изградена интерактивна инсталация с добавена реалност. По този начин, чрез дигитални технологии, на широките публики ще бъде представено по съвременен и атрактивен начин културно историческото наследство, което пази Боженци. \r\nВ една от стаите на къщата музей, статичната експозиция ще бъде оживена, чрез интерактивно представяне на ежедневието на семейството в миналото.Съществуващата експозиция в къща музей „Дончо Попов“ датира от 1964 г. Изготвена  в съответствие с действащата тогава нормативна уредба и според технологичните възможности, тя дълго време е изпълнявала своята функция и е задоволявала изискванията на посетителите. Съставена е от движими културни ценности от фонда на музея. Анализът на съвремието оценява експозицията като твърде статична и неатрактивна за новите публики от 21 век. Интерактивният подход на представяне не цели да заменя недвижимите и движимите културни ценности, а само да направи бита, традициите и културата на предците ни интересни и завладяващи за младите хора., което може да ги насърчи да развиват интересите си в исторически и културни области. Срокът за изпълнение на проекта е 15-ти ноември.", "date": "2019.03.30", "title": "Велико Търново: Интерактивна инсталация ще представя по модерен начин експозицията в къща музей „Дончо Попов“ в МАИР „Боженци“"}
{"url": "http://www.focus-news.net/news/2019/03/30/2640995/pregled-na-mezhdunarodnite-novini-do-19-chasa-agentsiya-fokus.html", "text": "Регистрирано е земетресение с магнитуд 5.2 в Коринтския залив в Южна Гърция, показва справка на страницата на  Европейския средиземноморски сеизмологичен център . \r\nТрусът е станал в 12:46 местно време (съвпада с българското) на 51 километра източно от Патра и на 129 километра западно от Атина на дълбочина от 10 километра. Трусът е усетен силно в Южна Гърция и на полуостров Пелопонес и по-слабо в гръцката столица Атина. Засега няма информация за пострадали хора и нанесени материални щети. \r\n*** Продължава да гори пожарът край Преспа, съобщава македонският телевизионен канал  ”TB 21” . \r\nПожарникарите продължават да се борят с няколко пожара в района на Преспа. Пожарът също е обхванал парка за редки птици Езерани. Цяла нощ е продължило гасенето на огъня. В момента има най-малко три активни пожара, единият от които е в Национален парк Галичица. \r\nЖителите на съседните  селата казват, че поради недостъпността на терена е трудно да се локализират пожарите. Допълнителен проблем е вятърът, който непрекъснато духа в района на пожара. \r\nНяколко пожара са избухнали и в района на град Македонска Каменица предава  “МКД“  в посока към град Делчево. Евакуирани са жителите на село Саса. \r\n*** Русия изпита нов модел военно-транспортен самолет Ил-112В, предава  TACC . \r\nАлексей Рогозин, вицепрезидент за транспортна авиация на ПАО \"ОАК\", генерален директор на \"Ил\", припомни, че \"Ил-112В е първият военно-транспортен самолет, създаден от нулата в постсъветския период\". \"Ил-112 ще помогне за решаването на много проблеми, както в областта на военната логистика, така и в цивилния сектор\", каза той. \r\nТой отбеляза, че \"сега конструкторското бюро Илюшин е изправено пред не по-малко важни и отговорни задачи за провеждане на летателни тестове и подготовка за масовото производство на Ил-112В, което ще се извършва във Воронеж.\" \r\nРогозин подчерта, че всички компоненти и агрегати на самолета са произведени в Русия, повечето от които са създадени от държавната корпорация \"Ростех\".  \r\n*** Палестинец е убит от израелски огън по време на сблъсъци и протести по границата на Ивицата Газа в събота, предава  AFP . \r\n17-годишният Адам Амара бил ударен в лицето на изток от град Газа, каза говорителят на министерството Ашраф ал-Кудра. Десетки хиляди палестинци са се събрали по границата между Газа и Израел, за да отбележат годишнина от началото на протеста наречен „Марш на завръщането“ \r\nСпоред информацията десетки палестинци са ранени. \r\nПо-рано в събота друг палестинец бе убит от израелски огън в демонстрация  през нощта преди главния протест, съобщиха от Министерството. \r\n*** Около 40 хиляди палестинци участват в събота в демонстрации и бунтове по границата на Ивицата Газа с еврейската държава. Това съобщиха от пресслужбата на Израелската армия, цитирани от  TACC . \r\n\"Около 40 000 души понастоящем участват в размирици и демонстрации в няколко района по протежение на оградата за сигурност близо до границата с Ивицата Газа. Повечето демонстранти не се отклоняват от тентите, инсталирани в ивицата Газа\", се казва във военното комюнике. \r\nПо време на протестите обаче има множество сблъсъци  в редица области близо до оградата за сигурност. \"Участниците хвърлят камъни и горят гуми. Освен това те многократно са хвърляли гранати и взривни устройства към ограда за сигурност по време на редица различни инциденти\", каза армията. \"Израелските войници използват средства, за да си възвърнат контрола над протестиращите и откриват  огън в съответствие с установената стандартна процедура\", добавят военните. \r\nСпоред телевизионния канал „Ал-Майадин“, двама палестинци са били убити в сблъсъци с израелски войници в Ивицата Газа в събота, десетки араби са били ранени, а повече от 30 са получили огнестрелни наранявания. В Ивицата Газа на този ден се провеждат походи, посветени на първата годишнина от акцията \"Марш на завръщането\". \r\n*** Британската рок икона Мик Джагър заяви в събота, че е \"съкрушен\", след като \"Ролинг Стоунс\" са били принудени да отменят своите дати за турне в САЩ и Канада, за да може вокалисът на групата  да получи \"медицинско лечение\", предава  AFP . \r\n\"Наистина мразя да Ви подвеждам по този начин\", пише 75-годишният музикант на своя профил в социалната мрежа „Туитър“ без да уточнява какво лечение получава. \r\n\"Аз съм съкрушен от това, че трябва да отложа турнето, но ще работя много усилено, за да се върна на сцената възможно най-скоро.\" – пише певецът. \r\nОт групата  по-рано обявиха за отмяната на концертите, заявявайки, че ще ги пренасрочат . \r\n\"Мик е бил посъветван от лекарите, че не може да ходи на турне по това време, тъй като се нуждае от медицинско лечение\", заявиха официално от групата. \r\n\"Лекарите са казали на Мик, че се очаква да се възстанови напълно и ще може да се върне на сцената възможно най-скоро.\"", "date": "2019.03.30", "title": "Преглед на международните новини до 19 часа (Агенция \"Фокус\")"}
{"url": "http://www.focus-news.net/news/2019/03/30/2641000/v-0300-chasa-tazi-nosht-prevartame-strelkite-na-chasovnitsite-si-s-edin-chas-napred.html", "text": "В 03.00 часа тази нощ превъртаме стрелките на часовниците си с един час напред и преминаваме към лятното часово време. Това винаги става в последната неделя на март. Смяната на часовника към лятно часово време започва от 1 април 1979 г. Тази промяна важи за 43 държави в Европа и е въведена за спестяване на разходи за осветление чрез увеличаване на използването на дневна светлина.  \r\nПрез седмицата Европейският парламента окончателно прие решението за прекратяването на сезонната смяна на времето, за което се водеше обширен дебат през последните години. Така през есента на 2020 г. ще бъде последната смяна на часовото време за страните в Съюза, но всяка от държавите-членки ще трябва сама да избере дали да остане в лятно, или в зимно часово време.", "date": "2019.03.30", "title": "В 03.00 часа тази нощ превъртаме стрелките на часовниците си с един час напред"}
{"url": "http://www.focus-news.net/news/2019/03/30/2640999/neycho-kolanev-kmet-do-prirodnata-zabelezhitelnost-bekovi-skali-kray-selo-ravnogor-se-stiga-po-zhivopisna-ekopateka-a-ot-skalata-se-vizhdat-pochti-tselite-rodopi.html", "text": "С началото на пролетта много туристи се отправиха към природната забележителност Бекови скали край село Равногор, съобщи за  Радио „Фокус” – Пазарджик  кметът на селото Нейчо Коланев. По думите му, до нея се стига по живописна екопътека. „Това е скала, от която се виждат почти целите Родопи в този регион, гледката е прекрасна, защото се вижда река Въча и язовира. За удобство на туристите е изградена и хубава беседка на скалите“, уточни Коланев. Той каза също, че останалите природни забележителности, които са в непосредствена близост до селото, са Фотинските водопади, защитената местност Атолука и резерват „Дупката“. В землището на Равногор са намира и връх Света Елена, където има параклис, носещ същото име, а на най-високия връх в района – Света Неделя, се намира оброчен камък. \r\nАлбена ЖИЛЕКОВА", "date": "2019.03.30", "title": "Нейчо Коланев, кмет: До природната забележителност Бекови скали край село Равногор се стига по живописна екопътека, а от скалата се виждат почти целите Родопи"}
{"url": "http://www.focus-news.net/news/2019/03/30/2641001/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/03/30/2641002/smolyan-direktorat-na-regionalnata-direktsiya-po-gorite-shte-dade-preskonferentsiya-po-povod-sedmitsa-na-gorata-2019-g-na-3-april.html", "text": "Директорът на Регионална дирекция по горите – Смолян инж. Венцислав Фурлански ще даде пресконференция от 14.00 часа на 3 април. Това съобщиха от  дирекцията . Темата на пресконференцията е предстоящото откриване на професионалния празник на служителите в горската система – „Седмица на гората”, която тази година ще премине под мотото „140 години история и традиции в грижата за бъдещето на гората”.", "date": "2019.03.30", "title": "Смолян: Директорът на Регионалната дирекция по горите ще даде пресконференция по повод „Седмица на гората – 2019 г.” на 3 април"}
{"url": "http://www.focus-news.net/news/2019/03/30/2641003/", "text": "В събота се игра един мач от 30 кръг на френската Лига 1 – Марсилия-Анже. Той завърши при равен резултат - 2:2. \r\nДвата гола за марсилците вкара Балотели още в началото на срещата – в 4-та и 16-та минута. За Анже двата гола са в 36-та и 77-ма минута. Техен автор от дузпа е Тома.  \r\nВ петък вечерта гол на Мартин Терие в 86-та минута донесе победа на Лион, като гост, над Рен – резултатът от тази среща е 1:0.  \r\nВъв временното класиране Марсилия е на 4 място с 48 точки след първите трима: Пари Сен Жермен (77 т.), Лил (57 т.) и Лион (56 т.). Рен е осми с 41 т., а Анже – 11-ти с 37 точки. \r\nВ неделя Лил гостува на Нант.", "date": "2019.03.30", "title": "Спорт:  Марсилия-Анже равен резултат 2:2"}
{"url": "http://www.focus-news.net/news/2019/03/30/2641019/the-washington-examiner-tramp-zayavi-che-morskiyat-tyulen-obvinen-za-ubiystvoto-na-zatvornik-prinadlezhasht-kam-id-shte-premine-na-po-lek-rezhim.html", "text": "В събота президентът Тръмп обяви, че морският тюлен, който бе обвинен, че през 2017-та е наръгал с нож и така е причинил смъртта на затворник, принадлежащ към организацията „Ислямска държава“ (ИД), ще бъде прехвърлен на „облекчен режим“ , пише  The Washington Examiner . \r\nСлучаят на 39-годишният Еди Калагър, който е военен ветеран с 19 години служба, с множество пътувания до Ирак и Афганистан, се превърна в специален казус. Поддръжниците му са събрали сумата от  264,810 щатски долара, като помощ за него и семейството му да продължи битката с онова, което те определят като „пародия на правосъдие“. Галагър публикува своя снимка, на която размахва главата на убит боец, и произнася думите „промуших го с ловджийския си нож“.   \r\nВ Туитър Тръмп заяви: \"Като се взе под внимание миналата му служба в името на нашата Страна, морски тюлен [Еди Галагър] скоро ще бъде преместен в затвор с по-лек режим, докато чака датата на съдебното заседание. Делото ще се разглежда по бързата процедура!\". \r\nСлучаят на Галагър бе представен в Конгреса от представителите на републиканците Ралф Норман и Дан Креншоу, бивш тюлен, ранен в Афганистан.  Заради последното си пътуване  до Ирак, където се е бил с ИД, той е обявен за най-добър взводен командир в Седми екип на тюлените и номиниран за Сребърна звезда, третото най-високо отличие.   \r\nВ момента е обвинен за убийство на затворник, който е бил член на ИД. Делото му, мотивирано като престъпление по време на война, ще се гледа на 28 май.    Ивелина Ватова", "date": "2019.03.30", "title": "The Washington Examiner: Тръмп заяви, че морският тюлен, обвинен за убийството на затворник, принадлежащ към ИД, ще премине на „по-лек режим\""}
{"url": "http://www.focus-news.net/news/2019/03/30/2641022/spetsializiran-ekip-ot-suhopatnite-voyski-izze-i-transportira-dve-rachni-granati-otkriti-v-selo-kostievo-oblast-plovdiv.html", "text": "Модулно формирование за овладяване и преодоляване на последиците от бедствия от 91 инженерен батальон – Пловдив разузна и транспортира две стари ръчни гранати с дървени дръжки, открити в село Костиево, област Пловдив. Това съобщиха от пресцентъра на  Министерството на отбраната .  \r\nГранатите са намерени днес, 30 март, следобед при ремонтни дейности в къща на ул. „30-та“ в село Костиево. Искането за задействане на модула е постъпило в 17,30 ч., а два часа по-късно  специализираният екип  в състав шестима военнослужещи с два броя автомобилна техника е потеглил за изпълнение на задачата. В 21,30 ч.  иззетите ръчни гранати са транспортирани за съхранение. Те ще бъдат унищожени в първия работен ден – понеделник, 1 април.", "date": "2019.03.30", "title": "Специализиран екип от Сухопътните войски иззе и транспортира две ръчни гранати, открити в село Костиево, област Пловдив"}
{"url": "http://www.focus-news.net/news/2019/03/30/2641020/sport-fk-inter-nyama-da-razchita-na-mauro-ikardi.html", "text": "Италианският ФК Интер отново ще е без нападателя Мауро Икарди. В неделя отборът играе с Лацио в мач от Серия \"А\". Наставникът Лучано Спалети обяви, че аржентинецът няма да участва.  \r\nИкарди има сериозни разногласия с клубното ръководство относно новия си договор. Той загуби дори капитанската си лента. Официалната версия за отсъствието му е контузия в коляното.  \r\nТой тренира с нас цялата седмица, но се случиха някои неща и вече има развитие. Икарди ще се подготвя индивидуално\", заяви треньорът на „черно-сините“ Лучано Спалети.", "date": "2019.03.30", "title": "Спорт: ФК Интер няма да разчита на Мауро Икарди"}
{"url": "http://www.focus-news.net/news/2019/03/30/2641023/izvestiya-ungariya-ima-interes-da-poluchava-gaz-no-kato-zaobikalya-ukrayna.html", "text": "В бъдеще Унгария е заинтересована да се включи в „Южния газов коридор“ (ЮГК). Това е заявил министърът на външните работи на страната Петер Сиярто на среща в Баку с министъра на енергетиката на Азербайджан Парвиз Шахбазов, пише вестник „Известия“.   \r\nПредставители на двете държави са обсъдили реализацията на проекта, перспективите пред неговото разширение и как да се увеличи пропускателната способност на газопровода. \r\nСиярто е информирал азербайджанските представители за потребностите от газ, за плановете за диверсификацията на газовия пазар. Двамата министри са обменили мнения и по други въпроси, свързани с енергетиката и регионалната енергийна сигурност. Договорено е създаването на работна група, която да се занимава с развитие на сътрудничеството в тази област.  \r\nВ 2018 г. президентът на Азербайджан Илхам Алиев стартира проекта ЮГК, с който се цели създаването на инфраструктура за доставка на азербайджански газ в Европа, като първите количества се предвижда да пристигнат на континента през 2020 година. \r\nНа 20 февруари еврокомисарят по бюджета и човешките ресурси Гюнтер Йотинген заяви за готовността на ЕС в следващите десет години да увеличи доставките на азербайджански газ до 20–25 млрд куб. м.  Ивелина Ватова", "date": "2019.03.30", "title": "„Известия“:  Унгария има интерес да получава газ, но като заобикаля Украйна"}
{"url": "http://www.focus-news.net/news/2019/03/30/2641024/sport-bronz-za-ivet-goranova-ot-evropeyskoto-po-karate.html", "text": "Ивет Горанова спечели бронза в категория  55 килограма в дисциплината кумите на европейско първенство по олимпийско карате за мъже и жени в Гуадалахара (Испания).  \r\nГоранова, която е бронзова медалистка от световния шампионат за жени през 2018 година, победи водачката в световната ранглиста Анжелика Терлюга (Украйна) с 2:0. \r\nВ репешажите тя се наложи над  Река Молнар (Унгария) с 2:1 и Ротем Ефрони (Израел) с 8:0. \r\nСлед този успех Ивет Горанова става първата жена в историята на българското олимпийско карате с медал от европейско първенство и едва вторият състезател след Борислав Иванов, който има четири бронзови отличия - през 1999, 2002, 2004 и 2007 година.  \r\nРавносметката на България от континенталния шампионат е бронзов медал на Ивет Горанова и седмо място за Александра Стублева в категория над 68 килограма кумите.", "date": "2019.03.30", "title": "Спорт: Бронз за Ивет Горанова от европейското по карате"}
{"url": "http://www.focus-news.net/news/2019/03/30/2640996/afp-treti-palestinets-e-ubit-v-ivitsata-gaza.html", "text": "Трети палестинец е загинал от израелски огън при сблъсъци по границата между Израел и Ивицата Газа в събота, предава  AFP \r\n17-годишният Тамер Абу ал-Хейр е застрелян в гърдите от израелски войници на изток от Хан Юнис в южната част на Ивицата Газа, се казва в изявление на Министерството на здравеопазването в контролирания от „Хамас“ анклав. \r\nДруги двама, на възраст 20 и 17 години, бяха убити, след като десетки хиляди се събраха, за да отбележат годишнината от ежеседмични масови протести по границата.  Юлиян Марков", "date": "2019.03.30", "title": "AFP: Трети палестинец е убит в Ивицата Газа"}
{"url": "http://www.focus-news.net/news/2019/03/30/2640998/the-jerusalem-post-protestite-v-ivitsata-gaza-shte-prodalzhat-vapreki-opitite-za-primirie.html", "text": "Представители на Хамас и „Ислямски джихад“ заявиха в събота, че седмичните протести в близост до границата между Израел и Газа ще продължат въпреки продължаващите усилия на Египет за постигане на договорености за прекратяване на огъня между палестинските фракции и Израел, пише израелското англоезично издание  The Jerusalem Post \r\nПалестинските източници твърдят, че египетските служители от разузнаването, които посредничат между палестинските фракции и Израел през последните няколко дни, са постигнали напредък в постигането на нови споразумения за прекратяване на огъня. Палестинските фракции в Ивицата Газа сега чакат окончателния отговор на Израел на техните искания, добавят източниците. \r\nИзточниците твърдят, че Израел е приел повечето от исканията на палестинските фракции, включително разширяването на риболовната зона, възобновяването на работата на граничните пунктове, предоставянето на допълнителни катарски средства в Ивицата Газа и създаването на работни места за хиляди безработни палестинци там.  \r\nЕгипетският екип, оглавяван от високопоставен служител на Генералната разузнавателна служба Ахмед Абдел Халек, се срещна в четвъртък и петък с лидерите на „Хамас“, „Ислямски джихад“ и други палестински фракции и обсъди с тях начини за постигане на ново примирие с Израел. \r\nХалил ал-Хая, член на политическото бюро на „Хамас“, заяви, че египетските служители от разузнаването са носили „положителни отговори” от Израел. Египетските посредници, каза той, ще се върнат в Израел в неделя, за да получат срокове за изпълнение на договореностите. \r\nХая каза, че ежеседмичните протести по границата с Израел, които се наричат „Велик марш за завръщане и разбиване на обсадата“, ще продължат, докато не постигнат целите си. \"През изминалата година седмичните походи постигнаха някои от целите си\", добави той. \"Те ще постигнат още повече цели.\" \r\nТой разговаря с репортери по време на обиколка на мястото на съботните масови протести край границата с Израел по повод първата годишнина от протестите, които съвпадат с отбелязването на Деня на земята. Представителят на \"Хамас\" каза, че палестинците в Ивицата Газа ще продължат да оказват натиск върху Израел, докато не изпълнят техните \"законни искания\". \r\nИсмаил Хание, ръководител на политическото бюро на „Хамас“, в петък се обади на министъра на външните работи на Катар Мохамед бин Абдел Рахман ал-Тани и заместник-директора на Общата разузнавателна служба на Египет Амро Ханафи и обсъди с тях усилията за постигане на споразумение за прекратяване на огъня с Израел. \r\nИзточник, близък до \"Хамас\", заяви, че на този етап не е ясно дали Катар ще продължи да предоставя финансова помощ на палестинците в Ивицата Газа. Източникът коментира доклад, в който се посочва, че Катар се е съгласил да изпрати 40 млн. долара в Ивицата Газа като част от споменатите спогодби за прекратяване на огъня, договорени от Египет.  Юлиян Марков", "date": "2019.03.30", "title": "The Jerusalem Post: Протестите в Ивицата Газа ще продължат въпреки опитите за примирие"}
{"url": "http://www.focus-news.net/news/2019/03/30/2641021/izvestiya-mvnr-na-rusiya-posavetva-sasht-da-ne-tlaskat-venetsuela-kam-grazhdanska-voyna.html", "text": "Официалният представител на МВнР на РФ Мария Захарова призова САЩ да спре „да задушава“ венецуелската икономика и да тласка страната към гражданска война. Това тя е заявила в официално заявление, публикувано на 30 март на сайта на външнополитическото ведомство на Русия, пише вестник  „Известия“ .   \r\n«От своя страна препоръчваме на САЩ да престане със заплахите към Венецуела, да спре да задушава икономиката й и да я тласка към гражданска война, като открито потъпква международното право. Призоваваме всички венецуелски политически сили, които поставят интересите на родината си над собствените си амбиции, да започнат диалог“, се казва в коментара на Захарова.   \r\nТя е пояснила също, че руската страна е готова да помогне стартирането на този диалог. Захарова определя като неоснователни информациите за руски военни операции във Венецуела, тъй като РФ ясно е определила целта за пребиваването на своите военни специалисти в Боливарската република.   \r\nНа 23 януари парламентарният председател Хуан Гуайдо се самопровъзгласи за временен държавен глава. Поддържат го САЩ, Канада, много страни от Латинска Америка и повечето държави от ЕС. \r\nВ отговор президентът Николас Мадуро обвини САЩ в опит за държавен преврат. Подкрепиха го Русия, Китай, Куба, Никарагуа, Сирия и Турция.    Ивелина Ватова", "date": "2019.03.30", "title": "„Известия“: МВнР на Русия посъветва САЩ да не тласкат Венецуела към гражданска война"}
